釋曰：若人欲正造論，當令他知大師不共功德，故說眾德為先，後頂禮大師。	論曰：今欲造論，為顯自師其體尊高超諸聖眾，故先讚德，方申敬禮。
一切種智滅諸冥	諸一切種諸冥滅
拔出眾生生死泥	拔眾生出生死泥
頂禮大師如理教	敬禮如是如理師
對法俱舍我當說	對法藏論我當說
此偈但依佛世尊說。	諸言所表，謂佛世尊。
偈曰：一切種智滅諸暝。釋曰：滅一切暝，由一切種智。	言一切種諸冥滅者，謂滅諸境一切品冥。
於一切法無明者，能障見真實義，故稱為暝。	以諸無知能覆實義及障真見，故說為冥。
此無明於佛世尊，由得究竟通對治故，一切種於一切法，永不生為法故，故稱為滅。	唯佛世尊得永對治，於一切境一切種冥，證不生法，故稱為滅。
獨覺及聲聞，於一切法雖除無明，	聲聞獨覺雖滅諸冥，
由有染污無明極不生故，不由一切種。	以染無知畢竟未斷故，非一切種。
何以故？諸餘聖人，於如來不共法，及於餘境，最久遠時處無邊差別，有無染污無明。	所以者何？由於佛法極遠時處，及諸義類無邊差別，不染無知猶未斷故。
顯自利行究竟，讚歎佛已。次以利他行圓滿，讚歎世尊。	已讚世尊自利德滿，次當讚佛利他德圓。
偈曰：拔出眾生生死泥。	拔眾生出生死泥者。
釋曰：生死是世間沈著處故，難可度故，故以譬泥。	由彼生死是諸眾生沈溺處故，難可出故，所以譬泥。
眾生於中沈著，無救接者。唯佛世尊欲憐愍度脫，授說正法手應理拔濟。	眾生於中淪沒無救，世尊哀愍隨授所應正法教手，拔濟令出。
是人與自他利益行相應。偈曰：頂禮大師如理教。釋曰：頭面接足名頂禮。	已讚佛德，次申敬禮。敬禮如是，如理師者。稽首接足故稱敬禮。諸有具前自他利德，故云如是。
立教不虛稱大師。無倒稱如理得善離惡言稱教。	如實無倒教授誡勗，名如理師。
說此如理教，為利他方便。	如理師言顯利他德，能方便說。
由如理教，從生死泥拔濟眾生。不由通慧施恩威德等。	如理正教，從生死泥拔眾生出。不由威力與願神通。
頂禮如理教師已，欲何所作？	禮如理師，欲何所作？
偈曰：對法俱舍我當說。	對法藏論我當說者。
釋曰：此法通名滅濟教。	教誡學徒故稱為論。
別名云何？阿毘達磨俱舍。	其論者何？謂對法藏。
何法名阿毘達磨？	何謂對法？
偈曰：淨智助伴名對法。	頌曰：淨慧隨行名對法，
釋曰：智謂擇法。	論曰：慧謂擇法。
淨謂無垢，即無流。	淨謂無漏。
智助伴謂因緣資糧。	淨慧眷屬名曰隨行。
若爾則說無流五陰，名阿毘達磨。	如是總說無漏五蘊，名為對法。
此即真實阿毘達磨。	此則勝義阿毘達磨。
若說假名阿毘達磨。偈曰：能得此法諸智論。	若說世俗阿毘達磨，即能得此諸慧及論。及能得此諸慧論。
釋曰：即是有流思慧聞慧生得慧及助伴	慧謂得此有漏修慧思聞生得慧及隨行。
論。謂能傳生無流智，是無流智資糧故，亦名阿毘達磨。	論謂傳生無漏慧教。此諸慧論，是彼資糧故，亦得名阿毘達磨。
因何義立此名？能持自體相，故稱達磨。	釋此名者能持自相，故名為法。
或一切法中真實法涅槃為相，故稱達磨。此智對諸法於法現前故，稱阿毘達磨。	若勝義法唯是涅槃，若法相法通四聖諦，此能對向或能對觀，故稱對法。已釋對法。
此論云何名阿毘達磨俱舍？	何故此論名對法藏？
偈曰：由義對法入此攝。復次偈曰：論依對法名俱舍。	頌曰：攝彼勝義依彼故，此立對法俱舍名。
釋曰：彼文句名阿毘達磨。由隨勝義入此論攝，是故此論於彼得稱為藏。	論曰：由彼對法論中勝義入此攝故，此得藏名。
釋曰：阿毘達磨是此論依止。	或此依彼，
何以故？從彼法中引生此論故。	從彼引生，
彼於此論亦受藏名，以是義故此論名為阿毘達磨俱舍。	是彼所藏，故亦名藏。是故此論名對法藏。
復次此法其用云何？	何因說彼阿毘達磨？
何人先說此法？而法師恭敬欲解說之。偈曰：	誰復先說阿毘達磨？而今造論恭敬解釋。頌曰：
離簡擇法更不有	若離擇法定無餘
為寂靜惑別方便	能滅諸惑勝方便
世間由惑轉有海，為此傳佛說對法。	由惑世間漂有海，因此傳佛說對法。
釋曰：若離擇法覺分，無別方便能除滅諸惑。	論曰：若離擇法，無勝方便能滅諸惑。
諸惑能輪轉世間於生死海。	諸惑能令世間漂轉生死大海。
由此正因，欲令弟子得簡擇法，故大師佛世尊先說阿毘達磨。	因此傳佛說彼對法，欲令世間得擇法故。
若離此正諸說，弟子不能如理簡擇真法故。	離說對法，弟子不能於諸法相如理簡擇。
佛世尊處處散說此法	然佛世尊處處散說阿毘達磨
大德迦旃延子等諸弟子撰集安置。猶如大德達磨多羅多撰集優陀那伽他部類。聞毘婆沙師傳說如此。	大德迦多衍尼子等諸大聲聞結集安置。猶如大德法救所集無常品等鄔拖南頌。毘婆沙師傳說如此。
何者諸法是所簡擇？為令他簡擇彼法。佛世尊說阿毘達磨	何法名為彼所簡擇，因此傳佛說對法耶？
偈曰：	頌曰：
有流無流法	有漏無漏法，
釋曰：略說一切法，謂有流無流。	論曰：說一切法略有二種，謂有漏無漏。
此中何者有流？偈曰：	有漏法云何？
有為除聖道。	除道餘有為。
有流	故說名有漏。
釋曰：除道聖諦，所餘有為法說，名有流。	謂除道諦餘有為法。
何以故？	所以者何？
偈曰：於中流由隨增眠故。	於彼漏隨增，諸漏於中等隨增故。
釋曰：若有如此義，諸流緣滅道二諦為境起。	緣滅道諦諸漏雖生，
於中不眠無隨增故。是故於中不可立有流為反質難，	而不隨增故非有漏。
是不眠義。	不隨增義。
後分別惑品中當廣說。	隨眠品中，自當顯說。
說有流法已	已辯有漏
何者無流法？	無漏云何？
偈曰：無流法聖道及三種無為。	無漏謂道諦，及三種無為，謂道聖諦及三無為。
釋曰：何者三無為？	何等為三？
偈曰：虛空及二滅。	謂虛空二滅，虛空二滅。
釋曰：何者二滅？	二滅者何？
擇滅非擇滅。	擇非擇滅。
如此空等三無為及聖道，說為無流法。	此虛空等三種無為及道聖諦，名無漏法。
何以故？	所以者何？
於中諸流，不能眠故。	諸漏於中，不隨增故。
略說三無為中。	於略所說，三無為中。
何者為空？偈曰：此中空無礙。	此中空無礙。
釋曰：空以無障無礙為性故，色於中行。	虛空但以無礙為性，由無障故色於中行。
偈曰：擇滅謂永離。	擇滅謂離繫，擇滅即以離繫為性。
釋曰：與有流法永相離，說名擇滅。	諸有漏法，遠離繫縛，證得解脫，名為擇滅。
各數簡擇，苦等聖諦，名擇，即智勝因。此所得己，利名為擇滅。	擇謂簡擇，即慧差別。各別簡擇四聖諦故。擇力所得滅，名為擇滅。
具足應言，擇所得滅，以略說故，但稱擇滅。如車與牛相應，名為牛車。	如牛所駕車，名曰牛車。略去中言，故作是說。
一切有流為一擇滅為不一？不一。云何？	一切有漏法，同一擇滅耶？不爾。云何？
偈曰：各各對諸結。	隨繫事各別，隨繫事別，
釋曰：如結數量，擇滅亦爾。	謂隨繫事量。離繫事亦爾。
若不爾，由證見苦所，斷惑擇滅，則應一時俱證一切惑擇滅。	若不爾者，於證見苦所斷煩惱滅時，應證一切所斷，諸煩惱滅。
若爾修餘對治道則空無果。	若如是者，修餘對治則為無用。
佛經言“擇滅無同類”。此言何義？	依何義說滅無同類？
擇滅無同類因，亦非他同類。因此是經義。	依滅自無同類，因義亦不與他。故作是說。
非無與其同類。	非無同類。
說擇滅已。	已說擇滅。
偈曰：恒遮欲生生，別有非擇滅。	畢竟礙當生，別得非擇滅。永礙當生，得非擇滅。
釋曰：能永遮未來諸法生。異於擇滅有別滅，說名非擇滅。	謂能永礙未來法生。得滅異前，名非擇滅。
不由簡擇得故。	得不因擇。
云何得？	
因緣不具故。	但由闕緣。
譬如有人意識及眼根，緣一色塵起，是時餘色聲香味觸等，悉有即謝。五識聚不能緣彼為境界更生。	如眼與意，專一色時，餘色聲香味觸等謝。緣彼境界，五識身等，住未來世，畢竟不生。
何以故？五識無有功，能緣過去塵為境。	由彼不能緣過去境。
是故識等有非擇滅，由因緣不具故得。依二滅，立四句。	緣不具故，得非擇滅。於法得滅，應作四句。
有諸法唯有擇滅，謂過去現在定生為法，皆是有流。	或於諸法唯得擇滅，謂諸有漏過現生法。
有諸法唯有非擇滅，謂不生為法，無流有為。	或於諸法唯非擇滅，謂不生法無漏有為。
有諸法具有二滅，謂有流，定不生為法。	或於諸法俱得二滅，謂彼不生諸有漏法。
有諸法無有二滅，謂過去現在定生為法，皆是無流。	或於諸法不得二滅，謂諸無漏過現生法。
說三無為已。	如是已說三種無為。
前說“有為法，除聖道，名有流”。	前說“除道餘有為法，是名有漏”。
何者是有為？	何謂有為？
偈曰：又諸有為法，謂色等五陰。	頌曰：又諸有為法，謂色等五蘊。
釋曰：色陰受陰想陰行陰識陰。	論曰：色等五蘊，謂初色蘊乃至識蘊。
此五陰攝一切有為。	如是五法，具攝有為。
已至聚集，因緣所作，故名有為。	眾緣聚集，共所作故。
何以故？無有法無緣，及一緣所生故。是彼種類故，於未來無妨，譬如獨陀。	無有少法，一緣所生。是彼類故，未來無妨。如乳如薪。
偈曰：說世路言依，有離及有類。	亦世路言依，有離有事等。
釋曰：是諸有為法，有已正當行，故名世路。	此有為法亦名世路。已行正行，當行性故。
復次無常所食故。	或為無常所吞食故。
言謂方言。是言所應，義名言依。	或名言依。言謂語言。此所依者，即名俱義。
由執有義言故，佛經說有為法名言依。	如是言依，具攝一切有為諸法。
若不爾，則違分別道理二論。	若不爾者，應違品類，足論所說。
彼論云言依入十八界攝。	彼說言依十八界攝。
永出名離，所謂涅槃。一切有為，涅槃永出離故。	或名有離。離謂永離，即是涅槃。
有為法有離，涅槃無離，故有為法名有離。	一切有為，有彼離故。
有因故，名有類。	或名有事，以有因故。
類以因義。毘婆沙師作此說	事是因義。毘婆沙師傳說如此
如是等是，有為別名。	如是等類，是有為法，差別眾名。
復次是有為法。	於此所說有為法中。
偈曰：有流名取陰。	頌曰：有漏名取蘊，
釋曰：此何所顯？	論曰：此何所立？
是有取可，說名陰有。但陰非取，謂無流有為。	謂立取蘊，亦名為蘊。或有唯蘊，而非取蘊。謂無漏行。
此中以惑為取。	煩惱名取。
陰從取生，故名取陰。	蘊從取生，故名取蘊。
譬如草木糠火。	如草糠火。
復次隨逐取故，譬如王人。	或蘊屬取，故名取蘊。如帝王臣。
復次諸取從彼生，故名取陰。譬如花樹果樹。	或蘊生取，故名取蘊。如花果樹。
是有流諸法。偈曰：或說有鬥爭。	此有漏法，亦名有諍。亦說為有諍；
釋曰：諸惑名鬥爭。能動諸善法，及損害自他。	煩惱名諍。觸動善品故，損害自他故。
故鬥爭所隨眠故，故說有鬥爭，譬如有流。	諍隨增故，名為有諍。猶如有漏。
復次偈曰：苦集諦世間。	及苦集世間，
釋曰：違聖人意，故名苦。	亦名為苦。違聖心故。
苦從諸見生，故名集。	亦名為集，能招苦故。
破壞故名世間。	亦名世間，可毀壞故。
有對治故。偈曰：見處及三有。釋曰：諸見依中住，由隨順增長故，故是見處。	見處三有等。有對治故，亦名見處。見住其中，隨增眠故。亦名三有。
但有令有故名有。	有因有依三有攝故。
如此說有流法，如義別名。	如是等類，是有漏法，隨義別名。
已前已說，色等五陰。	如上所言，色等五蘊名有為法。
此中偈曰：色陰謂五根，五塵及無教。	色蘊者何？頌曰：色者唯五根，五境及無表。
釋曰：五根謂眼耳鼻舌身。	論曰：言五根者，所謂眼耳鼻舌身根。
五塵是眼等五根境，謂色聲香味觸及無教。	言五境者，即是眼等五根境界，所謂色聲香味所觸。及無表者，謂無表色。
如此量名色陰。	唯依此量立色蘊名。
此中是前說色等五塵。	此中先應說五根相。
偈曰：此識依淨色，說名眼等根。	頌曰：彼識依淨色，名眼等五根。
釋曰：色聲香味觸識，所依止五種淨色類。次第應知，是眼耳鼻舌身根。	論曰：彼謂前說色等五境。識即色聲香味觸識。彼識所依五種淨色。如其次第應知，即是眼等五根。
如佛世尊言：	如世尊說：
比丘眼是內入，合四大成，是淨色性類。如此廣說。	苾芻當知，眼謂內處四大所造，淨色為性。如是廣說。
復次前已說眼等五根，	或復彼者，謂前所說眼等五根，
此識依淨色說名眼等根。	識即眼耳鼻舌身識。彼識所依五種淨色名眼等根。
眼根等識依止，其義如此。	是眼等識所依止義。
若立此義，則順分別道理論。	如是便順品類足論。
彼論云：何者為眼根？	如彼論說：云何眼根？
謂眼識依止清淨色。	眼識所依淨色為性。如是廣說。
說五根已，	已說五根，
次應說五塵。	次說五境。
此中偈曰：色二。	頌曰：色二或二十，聲唯有八種，味六香四種，觸十一為性。
釋曰：一顯色，二形色。	論曰：言色二者，一顯二形。
顯色有四種，謂青黃赤白。	顯色有四，青黃赤白。
餘色是此四色未異。	餘顯是此四色差別。
形色有八種。謂長等耶？	形色有八，謂長為初，不正為後。
對是重說色入。偈曰：或二十。	或二十者，即此色處復說二十。
釋曰：謂青黃赤白長短方圓高下正邪雲煙塵霧影光明闇。	謂青黃赤白長短方圓高下正不正雲煙塵霧影光明闇。
有餘師說。空為一色故，有二十一色。	有餘師說。空一顯色第二十一。
此中形平等為正。	此中正者，謂形平等。
不平等名邪。	形不平等，名為不正。
地氣名霧。	地水氣騰說之為霧。
日焰名光。	日焰名光。
月星火藥寶珠電焰名明。	月星火藥寶珠電等諸焰名明。
於中若色顯現名影。	障光明生於中餘色可見名影。
翻此名闇。	翻此為闇。
餘色易解故今不釋。	餘色易了故今不釋。
有色入有顯無形，	或有色處有顯無形，
謂青黃赤白影光明闇。	謂青黃赤白影光明闇。
有色入有形無顯，	或有色處有形無顯，
謂有長等一分，即有教身業為相。	謂長等一分身表業性。
有色入有顯有形，謂所餘諸色。	或有色處有顯有形，謂所餘色。
有餘師說。有色入無形無顯，謂無教色。有餘師說。唯光及明有顯無形。	有餘師說。唯光明色有顯無形。現見世間青等色處有長等故。
何以故恒見青等諸色有長等差別？云何一物？	如何一事？
二知所緣，此二色於一塵中現故。	具有顯形。由於此中俱可知故。
是義不然。	此中有者，是有智義非有境義。
於有教身業，則成反質難故。	若爾身表中，亦應有顯智。
說色入已。	已說色處，當說聲處。
偈曰：聲塵有八種。釋曰：有執依非執依四大為因。有眾生名非眾生名，是名四聲。此聲由可愛非可愛差別，故成八種。	聲唯八種，謂有執受。或無執受大種為因，及有情名非有情名差別為四。此復可意及不可意差別成八。
此中有執依為因者，謂言手等聲。	執受大種為因聲者，謂言手等所發音聲。
非執依為因者，謂風樹浪等聲。	風林河等所發音聲，名無執受大種為因。
有眾生名者，謂有義言聲。異此為非眾生名。	有情名聲，謂語表業。餘聲則是非有情名。
有餘師說。有別聲有執依非執依四大為因。	有說有聲，通有執受及無執受大種為因。
謂手鼓合生。去-	如手鼓等合所生聲。
譬如一顯色鄰虛不許依二四大生。此聲亦應爾。	如不許一顯色極微二四大造。聲亦應爾。
說聲已	已說聲處，當說味處。
偈曰：味六。釋曰：謂甜酢鹹辛苦淡差別故。	味有六種，甘醋鹹辛苦淡別故。
偈曰：香有四。	已說味處，當說香處。香有四種。
釋曰：謂香臭平等不平等差別故。	好香惡香等不等香有差別故。
阿毘達磨中說香有三種，謂香臭平等。	本論中說，香有三種。好香惡香及平等香。
偈曰：觸塵十一種。	已說香處，當說觸處。觸有十一。
釋曰：觸有十一種應知，謂四大滑澀重輕冷飢渴。	謂四大種，滑性澀性重性輕性及冷飢渴。
此中四大後當說。	此中大種後當廣說。
柔軟名滑。	柔軟名滑。
麤燥為澀。	麤強為澀。
可稱名重。	可稱名重。
翻此為輕。	翻此為輕。
熱愛為冷。	煖欲名冷。
食愛為飢。飲愛為渴。	食欲名飢。飲欲名渴。
於因立果名，故說如此。	此三於因立果名故，作如是說。
如佛伽陀中說：	如有頌言：
諸佛生現樂，說正法亦樂。	諸佛出現樂，演說正法樂。
大眾和合樂，聚集出家樂。	僧眾和合樂，同修勇進樂。
於色界中，無飢渴觸。有所餘諸觸。	於色界中，無飢渴觸，有所餘觸。
於中彼衣，若不可各稱。四大聚集所造故，亦可得稱。	彼界衣服，別不可稱，聚則可稱。
於彼無能損冷觸，有能益冷觸。	冷煖於彼，雖無能損，而有能益。
他說如此。前已說色有多種。	傳說如此。此中已說多種色處。
此中有時，由一物眼識得生。若是時中，分別一類。	有時眼識緣一事生，謂於爾時各別了別。
有時由多物眼識得生，若是時中，無所分別。	有時眼識緣多事生，謂於爾時不別了別。
譬如軍眾，有無量顯形色，及遠見眾寶。	如遠觀察，軍眾山林無量顯形珠寶聚等。
應知耳等識亦爾。	應知耳等諸識亦爾。
身識若極多，由五觸生。謂四大觸。諸觸中滑等隨一。有師作如此執。復有餘師說。具足十一觸生身識。	有餘師說。身識極多，緣五觸起。謂四大種滑等隨一。有說極多總緣一切十一觸起。
若爾則總緣塵，通境為塵。五識應成。	若爾五識，總緣境故，應五識身，取共相境。
不但緣別境。	非自相境。
五識對入，別相為境故。許彼以別相為境，非對物別相。斯有何失？	約處自相，許五識身，取自相境，非事自相。斯有何失？
應思此義。身舌二根，一時塵至。何識先生？	今應思擇。身舌二根，兩境俱至。何識先起？
隨強塵先發識。	隨境強盛，彼識先生。
若平等塵至，舌識先生。食欲所引相續故。	境若均平，舌識先起。食飲引身，令相續故。
如此說五根五塵及如取塵已，	已說根境及取境相，
今當說無教色。	無表色相今次當說。
偈曰：	頌曰：
亂心無心耶，隨流淨不淨。	亂心無心等，隨流淨不淨。
依止於四大，何無教色說。	大種所造性，由此說無表。
釋曰：異緣名亂心。	論曰：亂心者，謂此餘心。
入無想定及滅心定名無心。	無心者，謂入無想及滅盡定。
顯非亂心及有心故言耶？	等言顯示，不亂有心。
是似相續，或俱或後，	相似相續，
故名隨流。	說名隨流。
善名淨，惡名不淨。	善與不善，名淨不淨。
至得相續亦爾。為簡此異彼故，說依止於四大。	為簡諸得相似相續，是故復言大種所造。
毘婆沙師說：依止以因為義。	毘婆沙說：造是因義。
四大為無教，生等五因故。	謂作生等五種因故。
欲顯立名，因故言何？	顯立名因，故言由此。
此法雖以有色業為性，不如有教色可令他知，故名無教。	無表雖以色業為性，如有表業，而非表示，令他了知，故名無表。
顯是餘師說故言說。	說者顯此是師宗言。
若略說有教色，三摩提所生善惡性，色名無教。	略說表業及定所生，善不善色名為無表。
前說依止四大，何者四大？	既言無表大種所造，大種云何？
偈曰：諸大謂地界及水火風界。	頌曰：大種謂四界，即地水火風，能成持等業，堅濕煖動性。
釋曰：如此四大，能持自相及所造色，故名界。	論曰：地水火風，能持自相及所造色，故名為界。
云何四界名大？一切餘色依止故，於彼成麤故，故名為大。	如是四界，亦名大種。一切餘色所依性故。體寬廣故。
復次極遍滿起，地水火風聚中形量大故。復次能增廣一切有色物生，及於世間能作大事，故名大。	或於地等增盛聚中，形相大故。或起種種大事用故。
復次此地等界，於何業中成？何為自性？	此四大種，能成何業？
偈曰：於持等業成。	
釋曰：勝持和攝，成熟引長，於四業中。次第成就地水火風界。轉移增益，故名引長。	如其次第，能成持攝熟長四業。地界能持，水界能攝，火界能熟，風界能長。長謂增盛，或復流引。
是名四大業。	業用既爾，
自性者次第。偈曰：堅濕熱動性。	自性云何？如其次第，即用堅濕煖動為性。
釋曰：地界以堅為性，	地界堅性，
水界以濕為性，	水界濕性，
火界以熱為性，	火界煖性，
風界以動為性。	風界動性。
引諸大相續令生異處，如吹燈光名動，分別道理。	由此能引大種造色，令其相續生至餘方。如吹燈光，故名為動。品類足論，及契經言。
論云：何者風界？所謂輕觸。經說亦爾。	云何名風界？謂輕等動性。
或說輕觸為所造色。	復說輕性為所造色。
此法以動為定性故，說動為風界。即以業顯風自性。	故應風界動為自性。舉業顯體故亦言輕。
復次地等及地界等，異義云何？	云何地等地等界別？
偈曰：說地顯形色，由世立名想。水火亦復然。	頌曰：地謂顯形色，隨世想立名，水火亦復然，風即界亦爾。
釋曰：若世人示現他地大，但示顯形色。	論曰：地謂顯形，色處為體。隨世間想，假立此名。
如示現地大，示現水火大亦爾。	由諸世間相示地者，以顯形色，而相示故，水火亦然。
但示顯形色，故依世假名想。	
說色入為地等三大。偈曰：唯風界。	風即風界。
釋曰：是風界世人說為風。	世間於動立風名，故或如地等隨世想名。
偈曰：亦爾。	風亦顯形，故言亦爾。
釋曰：如世人假說顯形色為地，說風亦爾。或說黑風，或說團風。	如世間說，黑風團風。此用顯形，表示風故。
云何說無教為後，此陰名色？顯現變壞故。	何故此蘊，無表為後，說為色耶？由變壞故。
佛世尊說：	如世尊說：
比丘由此法變壞。變壞故說色取陰。何法能變壞？由手等觸故變壞。廣說如經。	苾芻當知，由變壞故，名色取蘊。誰能變壞？謂手觸故，即便變壞。乃至廣說。
有對礙故可變壞。	變壞即是，可惱壞義。
復次義部經中說：	故義品中作如是說：
求得欲塵人，愛渴所染著，若所求不遂，喜彼如被刺。	趣求諸欲人，常起於希望，諸欲若不遂，惱壞如箭中。
復次餘師說：此色欲界變壞生。	色復云何，欲所惱壞？欲所擾惱，變壞生故。
對礙故名色。	有說變礙故名為色。
若爾鄰虛色應不成色。不可變壞故。此言非難。鄰虛色無獨住，不和合故。	若爾極微，應不名色。無變礙故。此難不然。無一極微各處而住。
若和合住則可變壞。	眾微聚集變礙義成。
若爾過去未來色不應成色。	過去未來應不名色。
此亦已變壞應變壞。變壞性類故。如所燒薪。	此亦曾當有變礙故。及彼類故。如所燒薪。
若爾無教不應成色。	諸無表色應不名色。
此亦由有教變壞故。	有釋。表色有變礙故。無表隨彼亦受色名。
其同變壞，如樹動影動。是義不然，無教無變壞故。	譬如樹動影亦隨動。此釋不然，無變礙故。
若爾有教謝滅，無教亦應謝滅。如樹滅影滅。	又表滅時，無表應滅。如樹滅時，影必隨滅。
復有餘師說：依止變壞故，無教亦變壞。是義不然。	有釋：所依大種變礙故。無表業亦得色名。
若爾眼識等，由依止變壞，亦應成色。	若爾所依有變礙故，眼識等五應亦名色。
是故汝執不平。雖然有異。何以故？	此難不齊。
無教依四大生。如影依樹生，光依寶生。	無表依止大種轉時。如影依樹光依珠寶。
眼等識不爾，依眼等根生。	眼等五識，依眼等時，則不如是。
諸根一向，唯為眼等識作生因。	唯能為作助生緣故。
此執非毘婆沙義。謂依樹影生，依寶光生。	此影依樹光依寶言。且非符順毘婆沙義。
彼師說：影等顯色鄰虛，各各依止自四大故。	彼宗影等顯色極微。各自依止四大種故。
若實如此，影光依樹寶生，無教不應同此依止。	設許影光依止樹寶。而無表色不同彼依。
何以故？無教所依止，四大已謝。彼師不許無教隨滅。	彼許所依，大種雖滅，而無表色不隨滅故。
是故此執不成救義。	是故所言未為釋難。
復有餘師別立救義言：	復有別釋彼所難言：
眼等諸識依止，各有差別。	眼識等五所依不定。
有依止變壞如眼等，有依止不變壞如意識等。	或有變礙，謂眼等根。或無變礙，謂無間意。
無教依止既不爾，	無表所依則不如是。
此難則不平。	故前所難定為不齊。
是故此義應然，由可變壞故名色陰。	變礙名色，理得成就。
是法前已說，色陰為性。	論曰：此前所說，色蘊性中。
偈曰：此根塵復說，十入及十界。	頌曰：此中根與境，許即十處界。許即根境為十處界。
釋曰：若安立入門屬十八。	謂於處門立為十處。
謂眼入色入，乃至身入觸入。	眼處色處，廣說乃至身處觸處。
若安立界門屬十界，謂眼界色界，乃至身界觸界。	若於界門立為十界，眼界色界廣說，乃至身界觸界。
說色陰及安立入界已。	已說色蘊并立處界。
次當說受等諸陰。	當說受等三蘊處界。
此中偈曰：	頌曰：
受陰領隨觸。	受領納隨觸，想取像為體，四餘名行蘊，如是受等三，及無表無為，名法處法界。
釋曰：有三種領隨觸，說名受陰。何者為三？謂能領隨樂苦不樂不苦觸，是名三受。	論曰：受蘊謂三，領納隨觸。即樂及苦不苦不樂。
復次若分別此受，則成六受聚。謂眼觸所生受。乃至意觸所生受。	此復分別成六受身。謂眼觸所生受乃至意觸所生受。
偈曰：想陰別執相。	想蘊謂能取像為體。
釋曰：青黃長短男女親怨樂苦等相差別執，是名想陰。	即能執取青黃長短男女怨親苦樂等相。
復次若分別此想，有六如受。	此復分別成六想身，應如受說。
偈曰：異四名行陰。	
釋曰：除色受想識四陰，餘有為法名行陰。	除前及後色受想識，餘一切行名為行蘊。
經中佛世尊說：六故意聚，名行取陰。此說由勝故。	然薄伽梵於契經中說：六思身為行蘊者。由最勝故。
此故意聚，是業性故。於造作中最勝故。	所以者何？行名造作。思是業性，造作義強，故為最勝。
佛世尊說：	是故佛說：
能作功用起有為法故，說此為有行取陰。	若能造作，有漏有為，名行取蘊。
若不爾，所餘心法及不相應法非陰攝，則不可立為苦諦集諦，於彼亦不可立為應知應離。	若不爾者，餘心所法及不相應，非蘊攝故，應非苦集，則不可為應知應斷。
佛世尊說：	如世尊說：
我不說未見未通一法，決定至苦後際。	若於一法未達未知，我說不能作苦邊際。
未除未滅亦爾。	未斷未滅，說亦如是。
是故諸有為法入行陰攝。應信此義。	是故定應許除四蘊，餘有為行皆行蘊攝。
偈曰：是受等三陰。釋曰：謂受想行三陰，若安立為入及界。	即此所說受想行蘊，及無表色，三種無為。
偈曰：或名法入界，并無教無為。	
釋曰：此七種法，說名法入及法界。	如是七法，於處門中立為法處，於界門中立為法界。
偈曰：識陰對對視。	已說受等三蘊處界，當說識蘊并立處界。頌曰：識謂各了別，此即名意處，及七界應知，六識轉為意。
釋曰：對對諸塵，意識心是名識陰。	論曰：各各了別，彼彼境界。總取境相，故名識蘊。
復次若分別此識則成六識聚，謂眼識乃至意識。	此復差別有六識身，謂眼識身至意識身。
是所說識陰，若安立入。	應知如是所說識蘊。於處門中立為意處，於界門中立為七界。
偈曰：或說為意入。	
釋曰：若安立界。	
偈曰：或說為七界。	
釋曰：何者為七？	
偈曰：謂六識意根。	
釋曰：眼識界乃至意識界及意界。	謂眼識界至意識界，即此六識轉為意界。
此中五陰，已說為十二入及十八界。	如是此中所說五蘊，即十二處并十八界。
除無教色，是色陰立為十入十界。	謂除無表，諸餘色蘊，即名十處，亦名十界。
受想行陰，無教無為，立為法入法界。	受想行蘊，無表無為，總名法處，亦名法界。
是識陰即是意入及六識界并意界。	應知識蘊即名意處，亦名七界，謂六識界及與意界。
為不如此耶？前說唯六識為識陰。	豈不識蘊唯六識身？
若爾異此六識，何法名意界？	異此說何復為意界？
無別意界異六識。	更無異法。
雖然是諸識中。	即於此中頌曰：
偈曰：六中無間謝，說識名意根。	由即六識身，無間滅為意。
釋曰：六識中隨一無間滅。此識說名意界。	論曰：即六識身無間滅已，能生後識故名意界。
譬如一人先為子後為父。	謂如此子即名餘父。
又如先為果後成種子。	又如此果即名餘種。
識亦如是。先為六識後成意界。	
若爾實物唯十七界或十二界。	若爾實界應唯十七或唯十二。
何以故？六識界及意界互相攝故。若爾云何安立為十八界？雖然偈曰：	六識與意更相攝故。何緣得立十八界耶？頌曰：
為成第六依，故界成十八。	成第六依故，十八界應知。
釋曰：是五種識界，以眼等五界為依。	論曰：如五識界，別有眼等五界為依。
第六意識界無有別依。	第六意識無別所依。
為成立此依故說意界。	為成此依故說意界。
由如此安立依，能依境界三六故，界成十八。	如是所依，能依境界，應知各六界成十八。
若爾阿羅漢最後心，應非意界。	若爾無學，最後念心，應非意界。
無識在後生。為此無間滅故成意界。是義不然。	此無間滅後識不生。非意界故。不爾。
何以故？此已住意性中故。	此已住意性故。
因緣不具故，後識不生。	闕餘緣故，後識不生。
此中由陰攝一切有為。	此中蘊攝一切有為。
由取陰攝一切有流，由入由界攝一切法盡。	取蘊唯攝一切有漏，處界總攝一切法盡。
應知一切諸法復有略攝。	別攝如是，總攝云何？
偈曰：略攝一切法，由一陰入界。	頌曰：總攝一切法，由一蘊處界。攝自性非餘，以離他性故。
釋曰：陰中以色陰，入中以意入，界中以法界。應知攝一切法盡。	論曰：由一色蘊意處法界。應知總攝一切法盡。
如來處處說攝。其義應知如此。	謂於諸處，就勝義說。
偈曰：同自性類故。	唯攝自性。
釋曰：此攝由同性類相應故，不由異性故。	不攝他性。
何以故？	所以者何？
偈曰：離餘法性類。	
釋曰：諸法與他性相離。	法與他性恒相離故。
則此性與彼不相應。是故不由此性得攝他。	此離於彼，而言攝者，其理不然。
譬如眼根，由色陰由眼入眼界。苦集二諦等攝。以同性故。	且如眼根，唯攝色蘊眼處眼界苦集諦等。是彼性故。
不由餘陰等，彼性不相應故。	不攝餘蘊餘處界等，離彼性故。
若爾有處說，由他攝他。	若於諸處就世俗說，應知亦以餘法攝餘。
譬如由四攝類攝一切眾生。	如四攝事攝徒眾等。
此攝不恒，應知是假名。	
何故不成二十一界？何以故？眼耳鼻各有二故。不應爾。何以故？偈曰：	眼耳鼻三處各有二。何緣界體非二十一？此難非理。所以者何？頌曰：
類境識同故，雖二成一界。	類境識同故，雖二界體一。
釋曰：此中同類者，此二同眼性類故。	論曰：類同者，謂二處同是眼自性故。
同境者，此二同緣色故。	境同者，謂二處同用色為境故。
同識者，此二共為一眼識依止故。	識同者，謂二處同為眼識依故。
是故眼根雖二共成一界。	由此眼界雖二而一。
於耳鼻應知亦爾。	耳鼻亦應如是安立。
偈曰：若爾云何二？為莊嚴生二。	若爾何緣生依二處？頌曰：然為令端嚴，眼等各生二。
釋曰：若實如此，眼等一界云何生二？	論曰：界體雖一而兩處生。
為莊嚴依止故。	為所依身相端嚴故，
若不爾，一眼耳一依處生，一鼻一孔生。此身則大醜陋。是義不然。若本來如此，及貓狸鴝鵒等，生二眼耳鼻有何莊嚴？若爾	若眼耳根處唯生一，鼻無二穴身不端嚴。此釋不然。若本來爾，誰言醜陋？又貓鴟等雖生二處，有何端嚴？若爾三根何緣生
說陰入界已。	已說諸蘊及處界攝。
應說此義。陰入界其義云何？	當說其義。此蘊處界別義云何？
偈曰：聚來門性義，陰入界三名。	頌曰：聚生門種族，是蘊處界義。
釋曰：隨所有色，若過去未來現在，若內若外，	論曰：諸有為法和合聚義是蘊義，如契經言。諸所有色，若過去若未來若現在，若內若外，
若麤若細，若鄙若美，若遠若近。	若麤若細，若劣若勝，若遠若近。
此一切色攝聚一處，說名色陰。	如是一切略為一聚，說名色蘊。
由此經言，陰以聚義，此義得成。	由此聚義，蘊義得成，於此經中。
此中過去色者，由無常已滅。	無常已滅名過去。
未來未生。	若未已生名未來。
現在已生未滅。	已生未謝名現在。
於自相續為內，異此名外。或由入判內外。	自身名內，所餘名外。或約處辯。
有礙為麤，無礙為細。或由相待判麤細。	有對名麤，無對名細。或相待立。
若汝言，或由相待則麤細不成。是義不然，由待異故。	若言相待，麤細不成。此難不然，所待異故。
若此待彼成麤，無方便待彼成細。譬如父子。	待彼為麤未嘗為細，待彼為細未嘗為麤。猶如父子。
有染污為鄙。	苦集諦等染污名劣。
無染污為美。	不染名勝。
過去未來為遠。	去來名遠。
現在為近。	現在名近。
乃至識陰亦爾。	乃至識蘊應知亦然。
復有差別。	而有差別。
五根依止為麤，心依止為細。	謂依五根名麤。唯依意根名細。
毘婆沙師依地判麤細。	或約地辯，毘婆沙師所說如是。
有大德說：	大德法救復作是言：
五根所緣為麤。	五根所取名麤色。
異此名細。	所餘名細色。
非可愛名鄙。	非可意者名劣色。
可愛名美。	所餘名勝色。
不可見處為遠。	不可見處名遠色。
可見處為近。	在可見處名近色。
過去等自名所顯。不須別釋。	過去等色，如自名顯。
應知受等亦爾。	受等亦然。
由隨依止，故有遠近。	隨所依力，應知遠近。
麤細義如前。	麤細同前。
入者心及心法來門義。	心心所法生長門義是處義。
或說來增義。	訓釋詞者。
能增長心及心法來。	謂能生長，心心所法。故名為處。
界者別義。	法種族義是界義。
如一山處，多有鐵銅金銀等差別，故說名界。	如一山中，有多銅鐵金銀等族，說名多界。
如此於一依止中，或相續中，有十八種差別，說名十八界。	如是一身，或一相續，有十八類，諸法種族，名十八界。
此中別以本義。	此中種族是生本義。
本謂同類因。此十八法，同類相續。為同類因，故說名別。	如是眼等，誰之生本？謂自種類，同類因故。
若爾無為則非界。	若爾無為應不名界。
是義不然。此是心及心法。同類因故。復有餘師說，界以種類義。	心心所法，生之本故。有說界聲表種類義。
諸法種類有十八，謂自性故說名界。	謂十八法，種類自性，各別不同，名十八界。
若陰以聚義，	若言聚義是蘊義者，
陰應是假名。	蘊應假有。
有多物聚集故，譬如聚及人。是義不然。	多實積集，共所成故，如聚如我。此難不然。
一物鄰虛，得陰名故。	一實極微，亦名蘊故。
若爾不應說陰以聚義。	若爾不應言聚義是蘊義。
何以故？一物無聚義故。復有餘師說，能荷負事是陰義。	非一實物有聚義故。有說，能荷重擔義是蘊義。由此世間說肩名蘊。物所聚故。
復有師說，分分是陰義。	或有說者，可分段義是蘊義。
何以故？如有諸說：	故世有言：
我應轉三陰物。	汝三蘊還我當與汝。
此執與經不相應。	此釋越經。
何以故？經但說聚是陰義。	經說聚義是蘊義故。
如經言：隨所有色，若過去未來現在等。	如契經言：諸所有色，若過去等。
廣說如經。	廣說如前。
若汝言，隨一過去，等色陰義，於經中應知。	若謂此經，顯過去等，一一色等，各別名蘊。
是故一切過去等色，一一皆名色陰。	是故一切過去色等，一一實物各各名蘊。
不應作如此執。	此執非理。
是一切色，攝聚一處，說名為陰。	故彼經言：如是一切，略為一聚，說名蘊故。
由此說故，是故諸陰假名有如聚。	是故如聚，蘊定假有。
若爾有色諸入，於汝應成假名有。	若爾應許，諸有色處，亦是假有。
何以故？多眼等鄰虛成來門故。是義不然。	眼等極微，要多積聚，成生門故。此難非理。
聚集中一一成因故。復次與塵共作故。根亦非十二入。	多積聚中一一極微，有因用故。若不爾者，根境相助共生識等，應非別處。是則應無十二處別。
故毘婆沙中說：	然毘婆沙作如是說：
阿毘達磨師，若觀假名陰說。	對法諸師，若觀假蘊。
則說如此：	彼說：
鄰虛者一界一入一陰一分。	極微一界一處一蘊少分。
有不觀說。	若不觀者。
則說如此：	彼說：
鄰虛者一界一入一陰。	極微即是一界一處一蘊。
此中於一分，假說具分。	此應於分，假謂有分。
譬如衣一分被燒，說衣被燒。	如燒少衣，亦說燒衣。
復次云何世尊由陰等門作三種？正說弟子眾。	何故世尊於所知境，由蘊等門作三種說？
偈曰：癡根樂三故，故說陰入界。	頌曰：愚根樂三故，說蘊處界三。
釋曰：阿毘達磨師說如此，眾生癡有三種。	傳說：有情愚有三種。
有諸眾生，於心法不明，執聚為我故。	或愚心所，總執為我。
有諸眾生於色不明。	或唯愚色。
有諸眾生於色心不明。	或愚色心。
根亦有三：	根亦有三：
謂利中鈍。	謂利中鈍。
樂亦有三：	樂亦三種：
謂樂略中。廣文為此。	謂樂略中。及廣文故。
三人次第說三，謂陰入界。	如其次第，世尊為說蘊處界三。
復有何因，一切所餘心法，佛世尊安置一行陰中？	何緣世尊，說餘心所總置行蘊？
分受想二法，別立為陰。	別分受想為二蘊耶？
偈曰：	頌曰：
爭根生死因，立次第因故。	諍根生死因，及次第因故。
心法中受想，分立為別陰。	於諸心所法，受想別為蘊。
釋曰：爭根有二。	論曰：諍根有二。
一貪著欲塵，二貪著諸見。	謂著諸欲及著諸見。
受想二法，次第為此二爭勝因。	此二受想，如其次第，為最勝因。
由眾生著受味，是故執著欲塵。	味受力故，貪著諸欲。
由隨顛倒想，起執著諸見。	倒想力故，貪著諸見。
受想二法，是生死勝因。	又生死法，以受及想為最勝因。
眾生貪著，受起倒想，輪轉生死。	由耽著受，起倒想故，生死輪迴。
復有因為立次第。後文當說。	由此二因，及後當說，次第因故。
此中由此次第因，分受想二法，別立為陰，應知如此。	應知別立受想為蘊，其次第因。
此因立次第中當說。	鄰次當辯。
復次云何於界入中說無為，陰中不說？	何故無為說在處界，非蘊攝耶？
偈曰：陰中除無為，義不相應故。	頌曰：蘊不攝無為，義不相應故。
釋曰：若於五陰中說三無為，不可安立令與陰相符。	論曰：三無為法不可說在色等蘊中。
何以故？義不相應故	與色等義不相應故。
云何不相應？此無為安色中，非色乃至非識。	謂體非色，乃至非識。
不可說為第六陰。	亦不可說為第六蘊。
何以故？不應陰義故。	彼與蘊義不相應故。
陰是聚義，前已說。	聚義是蘊，如前具說。
無為無過去未來現在等異，如色等。	謂無為法，非如色等有過去等品類差別。
由此異一切，攝聚一處，可立名無為陰。	可略一聚，名無為蘊。
為顯染污依止故，說取陰。	又言取蘊，為顯染依。
為顯染污清淨依止故，說陰。	染淨二依，蘊言所顯。
此二義於無為中無由義，不相應故。於陰中不立無為。	無為於此二義都無，義不相應故，不立蘊。
如瓶破壞，非瓶。	有說：如瓶破非瓶。
如此，陰滅壞不可立為陰。	如是蘊息應非蘊。
餘師說如此：若作此執，於界入中成反質難。	彼於處界，例應成失。
說諸陰別義已。	如是已說，諸蘊廢立。
偈曰：復次第如麤，染器等義界。	頌曰：隨麤染器等，界別次第立。
釋曰：色者有礙，一切中最麤。	論曰：色有對故，諸蘊中麤。
無色中受行相麤故。	無色中麤，唯受行相。
世間有說，	故世說，
我手痛我腳痛。	我手等痛言。
想麤於二。	待二想麤。
男女等差別，易分別故。於識行麤，欲瞋等相易分別故。於中識最細。由自性難分別故。	男女等想，易了知故。行麤過識，貪瞋等行易了知故。識最為細。總取境相難分別故。
是故最麤於前說。	由此隨麤立蘊次第。
復次	或
無始生死男女，於色互相愛樂。	從無始生死已來，男女於色更相愛樂。
由貪著愛味。	此由耽著樂受味故。
此貪由想顛倒。	耽受復因倒想生故。
此顛倒由煩惱。	此倒想生，由煩惱故。
此煩惱從染污心生。如此如染立次第。	如是煩惱依識而生。此及前三皆染污識。由此隨染立蘊次第。
或色如器。	復次由器等義立次第。
如器食餚廚人噉者，色等五陰亦爾。	受類飲食，想同助味，行似廚人，識喻食者。故隨器等立蘊次第。
復次或由界立次第。	或隨界別立蘊次第。
欲界欲塵色所顯。	謂欲界中有諸妙欲，色相顯了。
諸定受所顯。	色界靜慮有勝喜等，受相顯了。
三無色界想所顯。	三無色中取空等相，想相顯了。
有頂唯行所顯。	第一有中，思最為勝，行相顯了。
此四即是識住。	此即識住。
於四中識能依住，此陰次第。為顯田種子次第義。	識住其中，顯似世間田種次第。是故諸蘊次第如是。
是故唯立五陰。	由此五蘊。
不多不少。	無增減過。
由此立次第因。於行中分受及想，別立為陰。	即由如是，諸次第因。離行別立受想二蘊，謂受與想。
由此受想最麤。染污次第因。受想似食餚。	於諸行中，相麤生染。類食同助。
能顯二界故，別立為陰。	二界中強，故別立蘊。
入界中，眼等六，應說次第。	處界門中，應先辨說，六根次第。
何以故？由隨此塵，及識次第易知故。	由斯境識，次第可知。
此眼等六。	
偈曰：前五現塵故。	頌曰：前五境唯現，四境唯所造。餘用遠速明，或隨處次第。
釋曰：眼等五根，緣現在塵。是故先說。	論曰：於六根中，眼等前五唯取現境。是故先說。
意根境界不定。	意境不定，三世無為。
有意根緣現在塵。	或唯取一。
有緣三世及非三世塵。	或二三四。
偈曰：四所造塵故。	所言四境唯所造者，
釋曰：前言流至此。	前流至此。
五中四在前說，所造色為塵故。	五中前四境唯所造。是故先說。
身塵不定。	身境不定。
或身緣四大。	或取大種。
或緣所造。	或取造色。
或復俱緣。	或二俱取。
偈曰：餘遠急明事。	
釋曰：餘者謂前四根。此次第前說。由遠急明事故。	餘謂前四，如其所應，用遠速明，是故先說。
眼耳緣遠境。	謂眼耳根取遠境故。
於後二前說。	在二先說。
於前二中，眼事最遠。	二中眼用遠故先說。
遠見江河，不聞聲故。	遠見山河，不聞聲故。
故眼在前，後有急緩事。如先見人擊鼓後方聞聲。	又眼用速。先遠見人撞擊鍾鼓，後聞聲故。
鼻舌無遠事。	鼻舌兩根用俱非遠。
鼻事急故前說。	先說鼻者。由速明故。
如飲食未到舌，鼻已知香故。又鼻事明了，能緣味細香故。舌則不爾。	如對香美諸飲食時，鼻先嗅香舌後嘗味。
偈曰：復隨處次第。	
釋曰：復次於身中，眼根依止在上。	或於身中，隨所依處，上下差別，說根次第。謂眼所依，最居其上。
耳根次下。	次耳鼻舌身多居下。
鼻又下耳。	
舌又下鼻。	
身多下舌。	
意根依止其中。無有的處，故如處所。立彼次第。	意無方處，有即依止諸根生者，故最後說。
復次何因，十入皆色陰所攝，於中唯一入名色入？	何緣十處皆色蘊攝，唯於一種立色處名。
一切入皆法為自性，於中唯一入名法入。	又十二處體皆是法，唯於一種立法處名。
偈曰：	頌曰：
為簡別勝故，攝多勝法故。	為差別最勝，攝多增上法。
唯一入名色，及一入名法。	故一處名色，一名為法處。
釋曰：云何為簡別欲令知？	論曰：為差別者，
如此十法，各得入名，由成立為根塵故。	為令了知境有境性種種差別。故於色蘊，就差別相，建立十處。
不須聚集。	不總為一。
是色不得眼等名，亦是色性。應知是色入故，不立此別名。	若無眼等差別想名，而體是色，立名色處。此為眼等名所簡別，雖標總稱而即別名。
復次色入於中勝故。	又諸色中色處最勝，故立通名。
何以故？有礙強故。若手等物觸，即便變壞。	由有對故。手等觸時，即便變壞。
及有見故。	復次體相。
可示在此在彼差別。（真玄反了）	顯現於此彼處，易指示故，有似影故。
復次世間同知說此入為色。	又諸世間，唯於此處，同說為色。
非知餘入。	非於眼等。
為簡別故，說一入名法入。	又為差別，立一法處。
不說餘入。	非於一切。如色應知。
復次於法入中，攝受等多法。	又於此中，攝受想等。
為說多法，故立通名。	眾多法故，應立通名。
又涅槃是最勝法，入此中攝。	又增上法，所謂涅槃。此中攝故。
非於餘入，故偏受法名。	獨立為法。
復有餘師說：二十種品類，多餘色故，肉天聖慧三眼境故。	有餘師說：色處中有二十種色，最麤顯故，肉天聖慧三眼境故。獨立色名。
復有餘法陰入界同名，於餘經中已顯。	法處中有諸法名故，諸法智故，獨立法名，諸契經中。
由此三門攝。	有餘種種蘊及處界，名想可得。
彼皆盡為不盡？	為即此攝，為離此耶？
由此攝盡無餘。	彼皆此攝，如應當知。
此中偈曰：	且辯攝餘諸蘊名想。頌曰：
如來說法陰，其數八十千。	牟尼說法蘊，數有八十千。
此但言及名，色行陰所攝。	彼體語或名，此色行蘊攝。
釋曰：有諸師執，佛正教言，音為性。	論曰：諸說佛教，語為體者，
於彼師入色陰攝。	彼說法蘊皆色蘊攝。
復有諸師執，文句為性。	諸說佛教，名為體者，
於彼師入行陰攝。	彼說法蘊皆行蘊攝。
此法陰數量云何？	此諸法蘊，其量云何？
偈曰：	頌曰：
說如法陰量。	有言諸法蘊，量如彼論說。
釋曰：有諸師說，有一分阿毘達磨名法陰。其量有六千偈。八十千中一一法陰，其量皆爾。	論曰：有諸師言，八萬法蘊，一一量等，法蘊足論。謂彼一一有六千頌。如對法中，法蘊足說。
復有諸師說。	或說。
偈曰：陰等一一教。	法蘊隨蘊等言，一一差別數有八萬。
釋曰：陰、入、界、緣生、諦、食、定、無量、無色、解脫、制入、遍入、覺助、通解、願智、無爭，等正教隨，一一皆名法陰。	謂蘊、處、界、緣起、諦、食、靜慮、無量、無色、解脫、勝處、遍處、覺品、神通、無諍、願智，無礙解等，一一教門，名一法蘊。
偈曰：實判行對治，隨釋法陰爾。	或隨蘊等言，如實行對治。
釋曰：諸師實判如此。	如實說者。
眾生有八萬煩惱行類，謂欲瞋癡慢等差別故。	所化有情，有貪瞋等八萬行別。
為對治此行，世尊正說八萬法陰。	為對治彼八萬行故，世尊宣說八萬法蘊。
如八萬法陰，於五陰中入色行二陰攝。	如彼所說，八萬法蘊，皆此五中二蘊所攝。如是餘處，諸蘊處界類亦應然。
偈曰：如此餘應理，陰入及界等。	頌曰：如是餘蘊等，各隨其所應。
於前說中攝，熟思彼性類。	攝在前說中，應審觀自相。
釋曰：若有餘陰入界等，於餘經中說。	論曰：餘契經中，諸蘊處界。
是彼如前所說，陰入界中隨彼性類，此論中所說，應善簡擇攝入其中。	隨應攝在前所說中。如此論中所說蘊等，應審觀彼一一自相。
此中有別五陰。謂戒陰、定、慧、解脫、解脫知見陰。界陰入色陰攝。	且諸經中說餘五蘊。謂戒、定、慧、解脫、解脫智見五蘊。彼中戒蘊，此色蘊攝。
餘四入行陰攝。	彼餘四蘊，此行蘊攝。
復有十遍入，前八遍入。無貪為自性故，法入所攝。	又諸經說十遍處等，前八遍處。無貪性故，此法處攝。
若共伴類，五陰為性故，意法二入所攝。	若兼助伴，五蘊性故，即此意處、法處所攝。
制入亦爾。	攝八勝處，應知亦爾。
空遍入、識遍入、及空等四無邊入。四陰為性故，意法二入所攝。	空識遍處，空無邊等。四無色處，四蘊性故。即此意處法處所攝。
復有五解脫入。智慧為性故，法入所攝。	五解脫處，慧為性故，此法處攝。
若共伴類，聲意法三入所攝。	若兼助伴，即此聲意法處所攝。
復有二入，謂無想入第一入即無想天。十入所攝。	復有二處，謂無想有情天處，初處即此十處所攝。
除香味入故。	無香味故。
非想非非想入。第二入意法二入所攝。	及非想非非想處。後處即此意法處攝。四蘊性故。
如此於多界經中，佛說有六十二界。	又多界經說界差別，有六十二。
此等諸界，如理應知。入十八界中攝。	隨其所應，當知皆此十八界攝。
彼中所說六界。	且彼經中所說六界。
謂地界水火風空識界。	地水火風四界已說。
六中二界未說其相。	空識二界未說其相。
此無為空，為應知即是空界耶？	為即虛空，名為空界。,
一切識為應知即是識界耶？彼說非。	為一切識名識界耶？不爾。
云何非？	云何？
門風竅鼻口內等。	
偈曰：竅穴名空界。	頌曰：空界謂竅隙，
釋曰：若說竅穴，應知是何法？	論曰：諸有門窗及口鼻等，內外竅隙名為空界。如是竅隙云何應知。
偈曰：彼言謂光闇。	傳說是明闇，傳說：竅隙即是明闇。
釋曰：何以故？無有竅穴離光闇可見故。	非離明闇竅隙可取。
是故彼言空界，唯光闇為性，晝夜為位。	故說空界，明闇為體，應知此體不離晝夜。
此空界說名鄰礙色。	即此說名鄰阿伽色。
彼說礙色者，謂聚集中色。	傳說：阿伽謂積集色，
最易變壞故。光闇與礙色相鄰故，名鄰礙色。	極能為礙故名阿伽。此空界色，與彼相鄰。是故說名鄰阿伽色。
復有餘師釋：此亦是礙他。於此無礙故，	有說：阿伽即空界色。此中無礙故名阿伽，
與餘色相鄰。	即阿伽色餘礙相鄰，是故說名鄰阿伽色。
偈曰：識界即是識。有流。	諸有漏識名為識界。
釋曰：云何不說無流？	云何不說諸無漏識為識界耶？
由佛許六界。	由許六界。
偈曰：生所依。	是諸有情生所依故。
釋曰：此六界從初託生心，乃至死墮心，生所依止。	如是諸界從續生心，至命終心恒持生故。
若無流法不得如此。	諸無漏法則不如是。
如此六界中，前四觸界攝。	彼六界中，前四即此觸界所攝。
第五色界攝。	第五即此色界所攝。
第六七識界攝。	第六即此七心界攝。
說攝義已，是前所說十八界。	彼經餘界如其所應，皆即此中十八界攝。復次於前所說十八界中，
於中幾有顯幾無顯？	幾有見幾無見？幾有對幾無對？幾善幾不善幾無記？
偈曰：於中一有顯。謂色。	頌曰：一有見謂色，十有色有對，此除色聲八，無記餘三種。
釋曰：此色易可顯。如言此色彼色。	論曰：十八界中色界有見，以可示現此彼差別。
由此言故，應知義至所餘非顯。	由此義准說餘無見。如是已說有見無見。
幾是有礙，幾是無礙？	
偈曰：十有礙有色。	
釋曰：此十界色陰所攝是有礙。	唯色蘊攝十界有對。
礙是何法？相障故名礙。	對是礙義。
此礙有三種。	此復三種。
一障礙，二塵礙，三緣緣礙。	障礙境界所緣異故。
此中障礙者，於自處對障他生。	障礙有對，謂十色界。自於他處被礙不生。
如手於手自相對障。石於石亦爾。	如手礙手，或石礙石，或二相礙。
塵礙者，眼等諸根，於色等塵。	境界有對，謂十二界法界一分。諸有境法，於色等境。
如假名論說。	故施設論作如是言。
有眼於水有礙，非於陸地。	有眼於水有礙，非陸。
如魚等眼。	如魚等眼。
有眼於陸地有礙，非於水中。	有眼於陸有礙，非水。
從多如人等眼。	從多分說，如人等眼。
有眼二處有礙。謂於水陸。	有眼俱礙。
如龜鼉蝦蟆鬼捕魚人等眼。	如畢舍遮室獸摩羅及捕魚人蝦蟆等眼。
有眼二處無礙。	有俱非礙。
除前三句。	謂除前相。
有眼於夜有礙，非於晝時。	有眼於夜有礙非晝。
如蝙蝠鴝鵒等眼。	如諸蝙蝠鵂鶹等眼。
有眼於晝有礙，非於夜時。	有眼於晝有礙，非夜。
從多如人等眼。	從多分說，如人等眼。
有眼於晝夜有礙。	有眼俱礙。
如狗野干馬豹貓狸等眼。	如狗野干馬豹豺狼貓狸等眼。
有眼於二時無礙。	有俱非礙。
除前三句。	謂除前相。
塵礙相如此。	此等名為境界有對。
緣緣礙者，心及心法。於自緣緣境有礙。	所緣有對，謂心心所於自所緣。
塵礙與緣緣礙，異相云何？	境界所緣，復有何別？
此法於礙處有功能，說是處為此法塵。名為塵礙。	若於彼法此有功能，即說彼為此法境界。
心及心法所取之塵，名緣緣礙。	心心所法，執彼而起，彼於心等，名為所緣。
云何此根於自境相續生，及識於緣緣生，說名有礙？	云何眼等，於自境界，所緣轉時，說名有礙？
過此於彼不生故。	越彼於餘此不轉故。
復次此中礙者，以到義，謂於自境生。	或復礙者是和會義。謂眼等法，於自境界及自所緣，和會轉故。
此中由障礙，應知十界有礙。	應知此中，唯就障礙，有對而說。故但言十有色有對。
互相障故。	更相障故。
若法由塵礙有礙，亦由障礙有礙不？有四句。	由此義准，說餘無對。若法境界有對，亦障礙有對？應作四句。
第一句謂七心界及法界一分相應心法。	謂七心界法界一分諸相應法是第一句。
第二句謂五塵。	色等五境是第二句。
第三句謂五根。	眼等五根是第三句。
第四句謂法界一分心不相應法。	法界一分非相應法是第四句。
若法由塵礙有礙，亦由緣緣礙有礙不？除後二句。	若法境界有對，亦所緣有對耶？應順後句。
若法由緣緣礙有礙，必由塵礙有礙。	謂若所緣有對，定是境界有對。
有法由塵礙有礙，不由緣緣礙有礙。	有雖境界有對，而非所緣有對。
如五根。	謂眼等五根。
大德鳩摩羅羅多說：是處心欲生，他礙令不起，應知是有礙，異此非有礙。	此中大德鳩摩邏多作如是說：是處心欲生，他礙令不起，應知是有對，無對此相違。
說有礙已。	此是所許。如是已說有對無對。
十八界中幾善幾惡幾無記？	於此所說十有對中，
偈曰：八無記。	除色及聲，餘八無記。
釋曰：何者為八？	
前所說十種有礙中。	
偈曰：是諸除色聲。	
釋曰：五根香味觸界。	謂五色根，香味觸境。
是八由善惡差別不可記故，故說無記。	不可記為善不善性，故名無記。
有餘師說：約果報不可記，故名無記。	有說：不能記異熟果，故名無記。
若爾於無流則成反質難。	若爾無漏應唯無記。
偈曰：餘三性。	
釋曰：餘十種界具善惡無記性。	其餘十界，通善等三。
此中七識界，與無貪等相應，是善性。	謂七心界，與無貪等相應，名善。
若與貪等相應，是惡性。	貪等相應，名為不善。
所餘是無記性。	餘名無記。
法界與無貪等善相應，及發起擇滅，皆是善性。	法界若是無貪等性相應，等起擇滅，名善。
與貪等惡相應，及發起，是惡性。	若貪等性相應，等起，名為不善。
所餘是無記性。	餘名無記。
色界聲界，善惡心發起，是善惡性。身口業所攝故。	色界聲界，若善不善，心力等起，身語表攝。是善不善。
若異此是無記性。	餘是無記。
說諸界善等性已。	已說善等。
十八界中，幾於欲界相應？	十八界中，幾欲界繫？
幾於色界無色界相應？	幾色界繫？幾無色界繫？
偈曰：欲界，一切有。	頌曰：欲界繫十八，色界繫十四，除香味二識，無色繫後三。
釋曰：相應是有義，不相離義。	論曰：繫謂繫屬，即被縛義。
於欲界中，具足十八。	欲界所繫，具足十八。
偈曰：色界十四。	
釋曰：於色界中不具，但有十四。	色界所繫唯十四種。
何者十四？偈曰：除香味及鼻舌識故。	除香味境及鼻舌識。
釋曰：於色界中無香味，	除香味者，
此二是段食類故。	段食性故。
由離欲段食，於彼受生故。	離段食欲，方得生彼。
由無此塵，鼻舌二識亦不得生。	除鼻舌識。
無緣緣故。	無所緣故。
若爾，於彼不應立有觸界。	若爾，觸界於彼應無。
觸亦是段食類故。	如香味境段食性故。
實爾。若觸非段食類，於彼可有。	彼所有觸非段食性。
若爾香味亦應然。	若爾香味類亦應然。
是義不然。何以故？離食無別用香味如觸。	香味離食無別受用。
觸有別用。謂能成根，能為依持，及成衣服等故。	觸有別用，持根衣等。
彼處眾生離欲段食，是故香味無用。	彼離食欲，香味無用。
觸則不爾。	有根衣等，故觸非無。
有餘師說：	有餘師說：
依止定及三摩跋提。或見色。	住此依彼，靜慮等至。見色。
聞聲。	聞聲。
與輕安相應，有觸勝類，能益彼身。	輕安俱起，有殊勝觸，攝益於身。
是故此三，於定生處，得相隨生。	是故此三，生彼靜慮，猶相隨逐。
香味不爾。	香味不爾。故在彼無。
若爾，於彼不應有鼻舌二根。	若爾，鼻舌彼應非有。
是義不然。何以故？	如香味境，彼無用故。
此二有用。	不爾。二根於彼有用。
若離此二身，則醜陋。無二根故。又言說不成。	謂起言說及莊嚴身。
若用如此，但須鼻舌依止。為莊嚴身，及以言說。	若為嚴身及起說用，但須依處。
不須鼻舌二根。是義不然。	何用二根？
無但依止非根。如男根依止於彼。	如無男根亦無依處。二根無者依處亦無。
此不生可然。	於彼可無男根依處。
以無用故。	彼無用故。
鼻舌依止，於彼有用。	鼻舌依處，彼有用故。
是故若離根，於彼此生則應理。	離根應有。
若有諸根，無用亦生。	有雖無用，而有根生。
如於胎中，定死眾生。	如處胞胎，定當死者。
無用可生。	有雖無用。
非無因可生。	而非無因。
此諸根從何因生？	彼從何因，得有根起？
於根有愛，所有勝業。	於根有愛，發殊勝業。
若人離欲，於塵於根決定離欲。	若離境愛，於根定然。
彼人若已離欲香味二塵，鼻舌二根於彼不應得生。	彼離境貪，應無鼻舌。
若生鼻舌二根，男根云何不生？	或應許彼，男根亦生。
由生醜陋故。	若謂不生，由醜陋者。
若根藏如象王陰，云何醜陋？	陰藏隱密，何容醜陋？
不必由有用故生。	又諸根生非由有用。
云何生？	
必由因故生。	若有因力，無用亦生。
雖復醜陋，若有因必應生。	男根於彼，雖為醜陋，設許有因，於彼應起。
因既無此不生，彼云何生，是義不然。與經相違故。	男根非有，鼻舌應無。若爾便違契經所說。
經言彼人具足，根無闕少。	彼無支缺，不減諸根。
是義不然。隨彼所有根，說無闕少。有何相違？	隨彼諸根，應可有者，說為不減。何所相違？
若不爾，於彼亦應有男根。	若不許然，男根應有。
彼說如此。	如是說者。
於彼有鼻舌二根。	鼻舌二根於彼非無。
但無香味。	但無香味。
彼由內依門，於六根生貪愛。	以六根愛，依內身生。
不由外塵門。	非依境界而得現起。
於男根生愛，必由婬觸門起。	其男根愛，依婬觸生。
是故此義得成。故於色界有十四界。	婬觸彼無，男根非有。故於色界十八界中，唯十四種理得成立。
偈曰：無色界相應，意法意識界。	無色界繫唯有後三，所謂意法及意識界。
釋曰：已離欲色界，於彼受生。	要離色欲，於彼得生。
十界色為性。及五識界用彼為依境。是故於無色界不得有。	故無色中，無十色界。依緣無故，五識亦無。故唯後三無色界繫。
幾界有流，幾界無流？意法識三界，前所說。	已說界繫。十八界中幾有漏幾無漏？
偈曰：諸有流無流，是三。	頌曰：意法意識通，所餘唯有漏。
釋曰：若是三界中，道諦無為所攝是無流。	論曰：意及意識道諦攝者，名為無漏。
異此是有流。	餘名有漏。
偈曰：餘有流。	法界若是道諦無為，名為無漏。餘名有漏。
釋曰：所餘十五界，一向定有流。	餘十五界，唯名有漏。
幾界有覺有觀？	如是已說有漏無漏。十八界中，幾有尋有伺？
幾界無覺有觀？	幾無尋唯伺？
幾界無覺無觀？	幾無尋無伺？
偈曰：有覺亦有觀，定是五識界。	頌曰：五識唯尋伺，
釋曰：是五識界，恒與覺觀相應，故言定。	論曰：眼等五識，有尋有伺。由與尋伺，恒共相應。
為簡異餘界故。	以行相麤，外門轉故，顯義決定。故說唯言。
偈曰：後三有三義。	後三三餘無
釋曰：意界法界意識界。是十八中最後故言後。	後三謂是意法意識。根境識中，各居後故。
此具三品。	此後三界，皆通三品。
意界意識界，與心相應法界，除覺觀。於欲界及初定，有覺有觀。	意界意識界，及相應法界，除尋與伺。若在欲界，初靜慮中，有尋有伺。
於中間定，無覺唯有觀。	靜慮中間，無尋唯伺。
從第二定以上，乃至有頂，無覺無觀。	第二靜慮以上諸地，乃至有頂，無尋無伺。
一切心不相應法界，及中間定觀。	法界所攝，非相應法。靜慮中間，伺亦如是。
是覺恒無覺，唯有觀。	尋一切時，無尋唯伺。
無第二覺故。唯與觀相應故。	無第二尋故。但伺相應故。
於欲界及初定觀，不入三品中。	伺在欲界、初靜慮中，三品不收。
說其名應云何？	應名何等？
無觀唯有覺。	此應名曰無伺唯尋。
無第二觀故。	無第二伺故。
與覺相應故。	但尋相應故。
故說如此。	由此故言。
有覺觀地，有四品法。	有尋伺地，有四品法。
一有覺有觀。謂除覺觀，所餘心相應法。	一有尋有伺。謂除尋伺，餘相應法。
二無覺有觀。謂唯是覺。	二無尋唯伺。謂即是尋。
三無覺無觀。謂心不相應法。	三無尋無伺。謂即一切非相應法。
四無觀有覺。謂唯是觀。	四無伺唯尋。謂即是伺。
偈曰：餘界二所離。	
釋曰：十有色界名餘。此十界恒無覺觀。	餘十色界，尋伺俱無。
與心不相應故。	常與尋伺不相應故。
若五識聚有覺觀。	若五識身有尋有伺。
云何說無分別？	如何得說無分別耶？
偈曰：顯示及憶念，由二無分別。	頌曰：說五無分別，由計度隨念，
釋曰：彼說分別有三。	論曰：傳說分別略有三種。
一自性分別，二顯示分別，三憶念分別。	一自性分別，二計度分別，三隨念分別。
五識唯有，自性分別。	由五識身，雖有自性。
無餘二分別。	而無餘二。
故說無分別。	說無分別。
如馬一足，說言無足。	如一足馬，名為無足。
此中自性分別，即是覺觀。	自性分別，體唯是尋。
此後明心法中當說。	後心所中，自當辯釋。
後二分別，其相云何次第？	餘二分別，如其次第。
偈曰：二是散心智，諸念唯心地。	以意地散慧，意諸念為體。
釋曰：此智與意識相應，故名心智。	意地散慧，諸念為體。
非寂定故名散。	散謂非定。
此智即是顯示分別。	意識相應散慧，名為計度分別。
一切憶念，與意識相應。若定若散，名憶念分別。	若定若散，意識相應諸念，名為隨念分別。
幾界有緣緣，幾界無緣緣？	如是已說有尋伺等。十八界中幾有所緣幾無所緣？幾有執受幾無執受？
偈曰：七識有緣緣。	頌曰：七心，有所緣餘無，
釋曰：謂眼耳鼻舌身識意根意識。	論曰：六識意界，及法界攝諸心所法。
此七識界有緣緣。	名有所緣。
能取塵故。	能取境故。
偈曰：法界中有半。	法界半
釋曰：此亦有緣緣，以心法為體故。	
餘十有色界，及法界一分，與心不相應法，應知無緣緣。	餘十色界，及法界，攝不相應法，名無所緣。義准成故。如是已說有所緣等。
幾有執幾無執？	
偈曰：九界非所執。	前八界及聲，無執受餘二。
釋曰：何者為九？	
七有緣緣界，并第八中半。	十八界中九無執受。前七心界及法界全。
偈曰：八聲。	此八及聲皆無執受。
釋曰：此九是非所執。	
謂七識界法界聲界。	
偈曰：餘有二。	所餘九界各通二門。
釋曰：餘有二，謂或有執或無執。	謂有執受、無執受故。
此中眼耳鼻舌身，若現在則有執。	眼等五根，住現在世，名有執受。
色香味觸，現在若與根不相離，亦有執。	色香味觸，住現在世，不離五根，名有執受。
所餘則無執。	若住現在，非不離根過去未來，名無執受。
如除根髮，毛爪齒屎尿涕唾血等中，及於地水等中。	如在身內除與根合，髮毛爪齒大小便利洟唾血等，及在身外地水等中，色香味觸雖在現世，而無執受。
有執無執，此言何義？	有執受者，此言何義？
心及心法，攝彼為自依止。	心心所法，共所執持，攝為依處，名有執受。
由彼損益，互相隨故。	損益展轉，更相隨故。
是世間說有覺，此名有執故。執以覺義，所餘名無執。	即諸世間說有覺觸，眾緣所觸覺樂等故。與此相違名無執受。
幾界四大為性，幾界四大所造為性？	如是已說有執受等。十八界中幾大種性幾所造性？幾可積集幾非積集？
偈曰：觸界有二種。	頌曰：觸界中有二，
釋曰：觸有四大及四大所造。	論曰：觸界通二，謂大種及所造。
堅等四觸，是四大。	大種有四，謂堅性等。
軟滑等七觸，是四大所造。	所造有七，謂滑性等。
依四大生，故名所造。	依大種生，故名所造。
偈曰：九有色所造。	餘九色所造，餘九色界，唯是所造。
釋曰：五根界四塵界。	謂五色根、色等四境。
此九但是所造。	
偈曰：及法界一分。	法一分亦然，十色可積集。
釋曰：法界中無教色，彼說亦是所造。	法界一分無表業色，亦唯所造。
所餘七識界、法界中，除無教，非二種。	餘七心界、法界一分，除無表色，俱非二種。
佛陀提婆說：十入唯四大。	尊者覺天作如是說：十種色處，唯大種性。
此執不然。	彼說不然。
於經中由決了說四大及堅等四相故。此四大唯是觸故。	契經唯說，堅等四相，為大種故。此四大種唯觸攝故。
此堅等四相，非眼等所見。	非堅濕等，眼等所取。
色等四塵，非身根所覺。	非色聲等，身根所覺。
是故此執不如經中。佛世尊說：比丘，眼根者是內入，依四大，是四大所造淨色。有色無顯有礙。	是故彼說，理定不然。又契經說：苾芻當知，眼謂內處，四大種所造淨色。有色無見有對。
乃至身根亦爾。	乃至身處，廣說亦爾。
比丘，色者是外入，依四大，是四大所造。有色有顯有礙。	苾芻當知，色謂外處，四大種所造。有色有見有對。
比丘，聲者是外入，依四大，是四大所造。有色無顯有礙。	聲謂外處，四大種所造。有色無見有對。
乃至味亦爾。	香味二處，廣說亦爾。
比丘，觸者是外入，是四大，或依四大，是四大所造。有色無顯有礙。	觸謂外處，是四大種，及四大種所造。有色無見有對。
如此經中，由觸一分，攝四大皆盡。所餘非四大。此義明了可知。	如是經中，唯說觸處，攝四大種。分明顯示，餘有色處，皆非大種。
復次經中說：	若爾何故契經中言：
眼謂肉丸，於中是堅，是堅類。	謂於眼肉團中，若內各別，堅性堅類。乃至廣說。
如此等經，但說肉丸與眼根不相離。不說眼根，	彼說不離眼根，肉團有堅性等。無相違過，
於入胎經中說。比丘，入者謂唯六界。此說為顯，成就眾生根本。	入胎經中。唯說六界為士夫者，為顯能成士夫本事。
復於此經，由佛說六種觸入故。	非唯爾所，彼經復說六觸處故。
若不爾，於汝亦應無受等心法。	又諸心所應非有故。
若汝言心法即是心，是義不然。	亦不應執心所即心。
想受是心法，依心生。由此經言，及說心為本故。	以契經言，想受等心所法，依止心故。
故此執不如由說心與欲相應。	又亦說有貪心等故。
是故如前說，諸界有四大及四大所造。是義得成。	由此如前所說，諸界大種所造。差別義成。
幾界微聚成，幾界非微聚成？	
偈曰：十有色微聚。	
釋曰：是五根界及五塵界，微聚所成。	如是已說大種性等。十八界中，五根五境十有色界，是可積集。極微聚故。
鄰虛眾所成故。	
於十八界中，何法能斫？何法所斫？	如是已說可積集等。十八界中，幾能斫幾所斫？
何法能燒，何法所燒？	幾能燒幾所燒？
何法能稱，何法所稱？	幾能稱幾所稱？
偈曰：能斫及所斫，謂是外四界。	頌曰：謂唯外四界，能斫及所斫，亦所燒能稱，能燒所稱諍。
釋曰：色香味觸，名斧名薪。即是能斫所斫。	論曰：色香味觸，成斧薪等。此即名為能斫所斫。
何法名斫？	何法名斫？
聚流相應生，斷隔其生，起名斫。	薪等色聚，相逼續生，斧等分隔，令各續起，此法名斫。
身根等非所斫。	身等色根，不名所斫。
若斫則無餘，不可令二故。	非可全斷，令成二故。
何以故？諸根若分為多，則不成根。所斫諸分非根故。	支分離身，則無根故。
亦非能斫。	又身根等，亦非能斫。
如寶光清淨故。	以淨妙故，如珠寶光。
如能斫所斫，唯外四界。	如能斫所斫，體唯外四界。
偈曰：所燒所稱爾。	所燒能稱其體亦爾。
釋曰：唯外四界，是所燒是所稱。	謂唯外四界，名所燒能稱。
非諸根。	身等色根，亦非二事。
何以故？微細清淨故。猶如光明。	以淨妙故，如珠寶光。
聲亦爾。	聲界總非。
自性斷故。	不相續故。
偈曰：爭能燒所稱。	能燒所稱，有異諍論。
釋曰：有諸師說，外四界是能燒，是所稱。	謂或有說：能燒所稱，體亦如前，唯外四界。
有諸師說：於中唯火大能燒，唯重觸是所稱。	或復有說：唯有火界，可名能燒，所稱唯重。
幾界從果報生？	如是已說能所斫等。十八界中，幾異熟生？
幾界從增長生？	幾所長養？
幾界從等流生？	幾等流性？
幾界有實物?	幾有實事?
幾界唯一剎那生？	幾一剎那？
偈曰：	頌曰：
果報增長生。五內。	內五有熟養，聲無異熟生，八無礙等流，亦異熟生性，餘三實唯法，剎那唯後三。
釋曰：五內界，謂眼等五根，從果報及增長生。	論曰：內五即是眼等五界，有異熟生及所長養。
不從等流生。	無等流者。
離果報增長，無別等流故。	離異熟生及所長養，無別性故。
此中從果報因生，名果報生。	異熟因所生，名異熟生。
除中間因名故。譬如牛車。	如牛所駕車名曰牛車。略去中言，故作是說。
復次是業至果報熟時，說名果報。	或所造業，至得果時，變而能熟，故名異熟。
正能熟故。	
從此生故。	果從彼生，名異熟生。
說果報生，果者名熟。	彼所得果，與因別類。而是所熟，故名異熟。
復次於因，可立果名。	或於因土，假立果名。
如果中立因名。	如於果上，假立因名。
如經言：此六種觸入，應知是宿業。	如契經說：今六觸處，應知即是昔所造業。
飲食將養寢臥，三摩提等勝緣所資益，名增長生。	飲食資助，眠睡等持，勝緣所益，名所長養。
有餘師說：由梵行故增長。	有說梵行亦能長養。
此言不然。何以故？梵行但不為損，無有益義。	此唯無損，非別有益。
於果報相續，增長相續，能為護持。猶如外城防守內城。	長養相續，常能護持，異熟相續。猶如外郭防援內城。
聲界或增長生，或等流生。	聲有等流，及所長養，無異熟生。
偈曰：聲非報。	
釋曰：云何不從果報生？	所以者何？
隨欲生故。	隨欲轉故。
若爾於假名論中，云何說由永離惡口？善修不惡口戒故。得梵音大人相生。	若爾不應施設論說，善修遠離麤惡語故。感得大士梵音聲相。
餘師說：聲屬第三傳。從業生霜佉四大。從霜佉四大生聲。	有說：聲屬第三傳故。雖由彼生而非異熟。謂從彼業生諸大種。從諸大種緣擊發聲。
復有餘師說：聲屬第五傳。從業生果報四大。	有說：聲屬第五傳故。雖由彼生，而非異熟。謂彼業生，異熟大種。
從果報四大生增長四大。從增長四大生等流四大。從等流四大生聲。	從此傳生長養大種。此復傳生等流大種。此乃生聲。
若爾身受，從業所生四大生。不應成果報。	若爾身受，從業所生，大種生故。應非異熟。
若受如聲，則違道理。	若受如聲，便違正理。
偈曰：八種無礙界，流生果報生。	
釋曰：何者為八？	
七識界及法界。	八無礙者，七心法界。
是等流所生。從同類因及遍行因所生故。	此有等流，異熟生性。同類遍行因所生者，是等流性。
果報生者，謂從果報因生。	若異熟因所引生者，名異熟生。
此八界無增長生，無礙法無增長故。	諸無礙法，無積集故，非所長養。
偈曰：餘三。	
釋曰：餘四界謂色香味觸。	餘謂餘四，色香味觸，皆通三種。
或果報生。	有異熟生。
或增長生。	有所長養。
或等流生。	有等流性。
偈曰：一有物。	
釋曰：是無為法，有貞實故成物。	實唯法者，實謂無為。以堅實故。
此於法界中有故。	此法界攝故。
唯一法界有物。	唯法界獨名有實。
偈曰：後三一剎那。	
釋曰：意界法界意識界，由文句次第，故言後三。	意法意識名為後三。於六三中最後說故。唯此三界有一剎那。
此三於初無流苦法忍一剎那中，非等流生故。	謂初無漏苦法忍品，非等流故。
言一剎那。	名一剎那。
此中苦法忍相應心，謂意界意識界。	苦法忍相應心，名意界意識界。
與彼共生相應法。	餘俱起法名為法界。
應簡擇此義。	如是已說異熟生等。今應思擇。
若人不與眼界相應，後至得相應。為與眼識界相應不？	若有眼界，先不成就，今得成就，亦眼識耶？
若人與眼識界相應，為與眼界相應不？	若眼識界，先不成就，今得成就，亦眼界耶？
偈曰：	如是等問，今應略答。頌曰：
眼根與識界，獨俱得復有。	眼與眼識界，獨俱得非等。
釋曰：獨得者，有與眼界相應，不與眼識相應。	論曰：獨得者，謂或有眼界先不成就今得成就，非眼識。
如人於欲界中，次第至得眼根。	謂生欲界漸得眼根。
或從無色界墮，於第二定等中生。	及無色沒，生二三四靜慮地時。
有與眼識相應，不與眼界相應。	或有眼識先不成就，今得成就，非眼界。
如人已生第二定已，引眼識現前，從彼退於下界生。	謂生二三四靜慮地，眼識現起，及從彼沒，生下地時。
或俱得者。	俱得者。
有與眼界眼識界一時相應，如人從無色界墮生欲界。	謂或有二界先不成就今得成就，謂無色沒生於欲界及梵世時。
或生初定，或俱不得者，除前三句。	非者俱非，謂除前相等謂。
若人與眼界相應，為與眼識界相應不？	若有成就眼界，亦眼識耶？
有四句。	應作四句。
第一句者，若人於第二定等中，已受生，不引眼識令現前。	第一句者，謂生二三四靜慮地，眼識不起。
第二句者，若人於欲界未得眼根，及已失眼根。	第二句者，謂生欲界，未得眼根，及得已失。
第三句者，若人於欲界，已得眼根不失，或生初定二定等中，正見色。	第三句者，謂生欲界，得眼不失，及生梵世，若生二三四靜慮地，正見色時。
第四句者，除前三句。	第四句者，謂除前相。
眼界與色界，眼識界與色界，至得句義，應如此思量。	如是眼界與色界，眼識與色界，得成就等，如理應思。
為引如此思量，故言復。	為攝如是所未說義，是故頌中總復言等。
有幾界為我依，幾界為我依外？	如是已說得成就等。十八界中幾內幾外？
偈曰：十二界我依。	頌曰：內十二眼等，色等六為外。
釋曰：何者十二？	
偈曰：除色等。	
釋曰：六識六根，此十二界名我依。	論曰：六根六識，十二名內。
色等六塵界名外。	外謂所餘色等六境。
我既是無，云何說我依及我依外？	我依名內，外謂此餘。我體既無，內外何有？
我慢依止故，假說心為我。	我執依止故，假說心為我。
如偈言：我是我善依，異此何勝依，若我好調伏，智人得解脫。	故契經說：由善調伏我，智者得生天。
有餘處佛世尊說，唯調伏心。	世尊餘處，說調伏心。
如偈言：調伏心最勝，心調引樂故。	如契經言：應善調伏心，心調能引樂。
是心世間說為我，眼等為此依止，及親近故。是故說眼等名我。	故但於心，假說為我。眼等為此，所依親近。故說名內。
依色等為境界，故稱外。	色等為此，所緣疏遠，故說名外。
若爾六識界，應不成我依。	若爾六識，應不名內。
何以故？六識未至意界位，不得為心依。	未至意位，非心依故。
是時若作意界，即六識作非餘故。六識不離意界體。	至意位時，不失六識界。未至意位，亦非越意相。
若不爾，意界唯過去，非未來現在。	若異此者，意界唯應在過去世，六識唯在現在未來。
彼部許十八界有三世故。	便違自宗許十八界皆通三世。
若未來現在識，無意界體相。	又若未來現在，六識無意界相。
於過去中，亦不可立為意界。	過去意界亦應不立。
何以故？相於三世，無不定義故。	相於三世，無改易故。
幾界有等分，幾界非等分？	已說內外。十八界中幾是同分，幾彼同分？
若一向有等分。	
偈曰：法界等分。	頌曰：法同分餘二，作不作自業。
釋曰：是塵於識定為境。	論曰：法同分者，謂一法界唯是同分。若境與識，定為所緣。
若識於中已生，及定生為法。	識於其中，已生生法。
是塵說名等分。	此所緣境，說名同分。
無一法界，此中無邊意識，非已生非應生。	無一法界，不於其中，已正當生無邊意識。
何以故？一切聖人心緣法界，必如此生。	由諸聖者，決定生心。
謂一切法無我。	觀一切法，皆為無我。
此心離自性，及共有法。	彼除自體，及俱有法。
餘一切法悉為境界。此剎那心。	餘一切法，皆為所緣。
於第二剎那心，皆成境界。於二剎那中，一切法皆成境界。	如是所除，亦第二念心所緣境。此二念心，緣一切境，無不周遍。
是故法界恒是等分。	是故法界恒名同分。
偈曰：非等分餘。	
釋曰：除法界所餘界，非等分亦有等分。	餘二者，謂餘十七界，皆有同分，及彼同分。
何法名非等分？	何名同分彼同分耶？
偈曰：不作自事。	謂作自業，不作自業。
釋曰：義至已說。若作自事，名有等分。	若作自業，名為同分。不作自業，名彼同分。
若眼界已見色、正見色、當見色，說名有等分。	此中眼界，於有見色，已正當見，名同分眼。
乃至意界亦爾。由於塵自功能，立名等分。	如是廣說，乃至意界。各於自境，應說自用。
罽賓國師說：非等分眼有四種。	迦濕彌羅國毘婆沙師說：彼同分眼，但有四種。
若眼根不見色，已滅正滅當滅，無生為法。	謂不見色，已正當滅，及不生法。
西方諸師說：有五種無生為法。	西方諸師，說有五種。
分為二分：一與識相應，一與識不相應。	謂不生法復開為二：一有識屬，二無識屬。
乃至身亦爾。	乃至身界，應知亦然。
意根但無生為法，名非等分。	意彼同分，唯不生法。
色者若已見正見當見，名有等分。	色界為眼已正當見，名同分色。
非等分有四種。	彼同分色，亦有四種。
若色非所見，已滅正滅當滅，無生為法。名非等分。	謂非眼見，已正當滅，及不生法。
乃至觸亦爾。	廣說乃至觸界亦爾。
由自根功能，應知色等有等分非等分義。	各對自根，應說自用，應知同分及彼同分。
是一人等分眼，於一切人非等分。	眼若於一是同分，於餘一切亦同分。
乃至意亦爾。	廣說乃至意界亦爾。
色則不爾。隨能見者，於此人則成等分。若不能見，於此人則非等分。	色即不然，於見者是同分，於不見者是彼同分。
何以故？	所以者何？
有如此義。此色是一人所見，亦可得為多人所見。	色有是事。謂一所見，亦多所見。
如觀看時，中見月舞，相攢等色。	如觀月舞，相撲等色。
無如此義。由一眼根，二人見色。	眼無是事。謂一眼根，二能見色。
是故諸根，不共得故。就一相續，分別等分非等分。	眼不共故，依一相續，建立同分，及彼同分。
色由共得故，不就一相續立等分非等分。	色是共故，依多相續，建立同分。及彼同分。
如色聲香味觸界，應知如此。	如說色界聲香味觸，應知亦爾。
聲界可許如此。	聲可如色。
香等三界，隨一一人所得，餘人不得。何以故？此三皆至到根，故不共得。別立似眼等。應是道理。	香味觸三，至根方取。是不共故，一取非餘。理應如眼等。
雖不共得，有如此道理可立共得。	不應如色說，雖有是理，而容有共。
何以故有如此義？是香等能生一人鼻等識，亦可得生餘人鼻等識。	所以者何？香等三界，於一及餘，皆有可生，鼻等識義。
眼等則不爾。	眼等不然。
是故香等如色，可得例說。	故知色說。
眼等諸識，等分非等分義，由定生定不生故。	眼等六識，同分彼同，分生不生法故。
猶如意界。	如意界說。
等分者有何義？	云何同分彼同分義？
根塵及識，更互相應。	根境識三，更相交涉，故名為分。
又共作一切能。	或復分者，是己作用。
又同以一觸為事故。	或復分者，是所生觸。
非等分者。是等分同類。雖似彼非彼，故名非等分。	同有此分，故名同分。與此相違，名彼同分。由非同分，與彼同分，種類分同，名彼同分。
幾界見諦所滅？	已說同分及彼同分。十八界中，幾見所斷？
幾界修道所滅？	幾修所斷？
幾界非所滅？	幾非所斷？
偈曰：十界修道滅。五亦。	頌曰：十五唯修斷，
釋曰：色等十界，并五識界，一向修道所滅。	論曰：十五界者，謂十色界及五識界。唯修斷者，此十五界唯修所斷。
偈曰：後三三。	後三界通三，
釋曰：意界法界意識界。	後三界者，意界法界及意識界。
此三各有三種。	通三者，謂此後三界各通三種。
八十八隨眠，或與彼共有法，是彼至得，共彼伴類。皆見諦滅。	八十八隨眠，及彼俱有法，并隨行得。皆見所斷。
所餘有流皆修道滅。	諸餘有漏，皆修所斷。
無流非所滅。	一切無漏，皆非所斷。
更有別法，是見諦所滅為。不爾。何者別法？凡夫性能感惡道。	豈不更有，見所斷法？謂異生性，及招惡趣，身語業等。
身口二業與聖道相違故。此非見諦滅。	此與聖道，極相違故。雖爾此法非見所斷。
此中略說見諦滅相。	略說彼相。
偈曰：非污非見滅，非色非六生。	不染非六生，色定非見斷。
釋曰：見諦所滅隨一法，無非染污。色亦非見諦滅。	謂不染法，非六生色，定非見斷。
凡夫性，是無記無染污。	其異生性，是不染污，無記性攝。
斷善根凡夫，及離欲人，與此相應故。	已離欲者，斷善根者，猶成就故。
身口二業是色故。	色謂一切身語業等，
是故非見諦滅。	前及此色，定非見斷。
何以故？	所以者何？、
不能違四諦理故。	非迷諦理親發起故。
若爾苦法忍生時，凡夫性應在，則成違許難。	此異生性。若見所斷。苦法忍位，應是異生。
六謂意入。	六謂意處。
若離此於餘處生，名非六生，謂從五根生。此法亦非見諦滅。	異此而生，名非六生。是從眼等五根生義，即五識等。
十八界中，幾界是見、幾界非見？	如是已說見所斷等。十八界中，幾是見、幾非見？
偈曰：眼法界一分名見。	頌曰：眼法界一分，八種說名見，五識俱生慧，非見不度故，眼見色同分，非彼能依識，傳說不能觀，彼障諸色故。
釋曰：何者為一分？	
偈曰：有八種。	論曰：眼全是見。法界一分，八種是見，餘皆非見。
釋曰：身見等五見。	何等為八？謂身見等五染污見。
世間正見。	世間正見。
有學正見。	有學正見。
無學正見。	無學正見。
此八是法界一分名見。	於法界中，此八是見。
所餘法界非見。	所餘非見。
此中身見等五見，分別惑品中，時至當廣說。	身見等五，隨眠品中，時至當說。
世間正見者，意識相應，善有流慧。	世間正見，謂意識相應，善有漏慧。
有學正見者，謂有學無流慧。	有學正見，謂有學身中諸無漏見。
無學亦爾。	無學正見，謂無學身中諸無漏見。
此四如有雲無雲，夜晝見色，有染污無染污。世間有學無學見，觀諸法亦爾。	譬如夜分晝分，有雲無雲，睹眾色像，明昧有異。如是世間諸見，有染無染，學無學見，觀察法相，明昧不同。
云何說世間正見唯與意識相應？	何故世間正見唯意識相應？
由此義。偈曰：五識共生智，非見不度故。	以五識俱生慧，不能決度故。
釋曰：見者度決為體，能起簡擇是非故。	審慮為先，決度名見。
五識相應智則不爾。	五識俱慧，無如是能。
無分別故，是故非見。	以無分別，是故非見。
若彼有染污無染污，悉非見。	准此所餘，染無染，慧及諸餘法，非見應知。
若爾眼根，亦無決度，何故名見？	若爾眼根，不能決度，云何名見？
由能觀視色故。	以能明利，觀照諸色，故亦名見。
云何知？偈曰：眼見色。	
釋曰：若眼見色，	若眼見者，
與餘識相應，人應得見色。	餘識行時，亦應名見。
若非一切眼見色，	非一切眼，皆能現見，
何者能見？	誰能現見？
偈曰：等分。	
釋曰：是時此眼有識，是時能見，異此則不能見。	謂同分眼，與識合位，能見非餘。
若爾應許，依眼根識能見。	若爾則應彼，能依識見色。
偈曰：非能依眼識。	
釋曰：不可立眼識能見。	非眼不爾，眼識定非能見。
何以故？	所以者何？
偈曰：由色非可見，被障彼執爾。	傳說：不能觀障色故。
釋曰：是色壁等所障，則不可見。	現見壁等，所障諸色，則不能觀。
若識能見，	若識見者，
識無礙故。於壁等障，則不為妨。是故應見被障之色。	識無對故。壁等不礙，應見障色。
於被障色，識既不生，云何能見？	於被障色，眼識不生。識既不生，如何當見？
云何不生？	眼識於彼，何故不生？
若人執唯眼見色，於此人由眼有礙。於所障色，無有功能。識不得生，與依共一境起故。此義應然。	許眼見者，眼有對故。於彼障色，無見功能。識與所依，一境轉故。可言於彼，眼識不生。許識見者，何緣不起？
若爾云何眼不至境，猶如身根。由不見被障色。以有礙故。	眼豈如身根，境合方取，而言有對故，不見彼耶？
若爾雲母琉琉水精淨水所障，色云何得見？	又頗胝迦琉璃雲母水等所障，云何得見？
是故不由有礙被障，諸色眼不能見。	是故不由眼有對故，於彼障色，無見功能。
若爾何故不見？	若爾所執，眼識云何？
是處光明，相通無隔。	若於是處，光明無隔。
於被障色，眼識得生。	於彼障色，眼識亦生。
若是處光明被隔不通，於中眼識不生。由不生故，不能見被障色。	若於是處，光明有隔，於彼障色，眼識不生。識既不生，故不能見。
若爾云何經中說：	然經說：
由眼見色。	眼能見色者。
此中明由依止得見。是此經意。	是見所依，故說能見。
如說由意根識法。	如彼經言，意能識法。
意不能識法。	非意能識。
以過去故。	以過去故。
何者能識？	何者能識？
唯是意識。經說由眼見亦爾。	謂是意識。意是識依，故說能識。
復次於所依中，說能依事。	或就所依，說能依業。
譬如樓叫。	如世間說床座言聲。
復次如餘經說：	又如經言：
眼所識諸色，可愛可欲悅心。	眼所識色，可愛可樂。
此色非眼所識。	然實非此可愛樂色是眼所識。
復次有餘經說：	又如經說：
婆羅門，眼者唯門，為見眾色。	梵志當知，以眼為門，唯為見色。
由此等證故，知藉眼為門，以識見色。此義是證所顯。	故知眼識，依眼門見。
於能見眼則成門。	亦不應言門即是見。
何以故？若眼成見為見諸色，是義不然。	豈容經說：以眼為見，唯為見色？
若識能見，何法能識？	若識能見，誰復了別？
此二何異？	見與了別，二用何異？
何以故？是色識即是色見。	以即見色，名了色故。
譬如有解脫，名見或名智。	譬如少分慧，名能見亦能簡擇。
如此有識，或名見或名識。	如是少分識，名能見亦能了別。
復有餘師說：	有餘難言：
若眼能見，眼則成作者，何法為別見事？	若眼能見，眼是見者，誰是見用？
有如此過失，此言非難。	此言非難。
如汝許識能識，於中不立作者及事差別。	如共許識是能了別，然無了者了用不同。
眼能見色亦爾。	見亦應爾。
復有餘師說：	有餘復言：
眼識名見。	眼識能見。
見依止故。	是見所依故。
說眼能見。	眼亦名能見。
譬如打依止故，說鍾作聲。	如鳴所依故，亦說鍾能鳴。
若爾，識依止故，義至應言眼能識。	若爾，眼根識所依故，應名能識。
不應至。	無如是失。
何以故？此眼識於世間成立名見。	世間同許，眼識是見。
云何知？此識生時，說色是所見，	由彼生時，說能見色，
不說是所識。	不言識色。
毘婆沙中，自說如此。	毘婆沙中，亦作是說。
若眼所至，眼識所受，乃說所見。	若眼所得，眼識所受，說名所見。
故說眼見。	是故但說眼名能見。
不說眼識。	不名能識。
但由識在，故名能識。	唯識現前，說能識色。
譬如說日作晝。	譬如說日，名能作晝。
經部說：	經部諸師，有作是說：
何故共聚破空？	如何共聚，楂掣虛空？
何以故？依眼緣色，眼識得生。	眼色等緣，生於眼識。
此中何法能見，何法所見？	此等於見，孰為能所？
一切無事，但唯有法。謂因及果。	唯法因果，實無作用。
此中為互相解，隨意假說。	為順世情，假興言說。
如說眼能見，識能識。	眼名能見，識名能了。
於中不應執著。	智者於中不應封著。
佛世尊說：	如世尊說：
汝等莫執著方言，莫隨逐世間所立名字。	方域言詞不應堅執，世俗名想不應固求。
罽賓國毘婆沙師，悉檀判如此：	然迦濕彌羅國毘婆沙宗說：
眼能見。	眼能見。
耳能聞。	耳能聞。
鼻能嗅。	鼻能嗅。
舌能嘗。	舌能嘗。
身能觸。	身能覺。
意能識。	意能了。
為用一眼見色？	於見色時，為一眼見？
為用二眼見色？	為二眼見？
此中無定。	此無定准。
偈曰：或由二眼見，分明見色故。	頌曰：或二眼俱時，見色分明故。
釋曰：亦由二眼根見色。阿毘達磨師說如此。	論曰：阿毘達磨諸大論師咸言，或時二眼俱見。
何以故？若開二眼，見最明了。	以開二眼，見色分明。開一眼時不分明故。
若開一眼，半閉一眼，則見二月。	又開一眼、觸一眼時，便於現前見二月等。
由隨一變異，見則不明。	閉一觸一，此事則無。是故或時，二眼俱見。
不可由依止處別，分識為二。	非所依別，識成二分。
識無住處故，不同於色。	住無方故，不同礙色。
若眼能見，耳能聞，乃至意能識。	若此宗說，眼見耳聞，乃至意了。
彼塵為至為不至耶？	彼所取境，根正取時，為至不至？
偈曰：眼耳及意根，不至塵。	頌曰：眼耳意根境，不至。
釋曰：云何如此，眼能見遠色？	論曰：眼耳意根取非至境，謂眼能見遠處諸色。
若以藥塗眼，則不能見。	眼中藥等，則不能觀。
耳能聞遠聲。	耳亦能聞，遠處聲響。逼耳根者，則不能聞。
若眼耳緣至塵，修觀行人，天眼天耳，不得應成。	若眼耳根，唯取至境。則修定者，應不修生天眼耳根。
猶如鼻等。	如鼻根等。
若爾云何不能見一切不至塵及最遠塵，并所障塵？	若眼能見，不至色者，何故不能普見一切，遠有障等不至諸色。
若爾云何磁石不吸一切不至之鐵？	如何磁石吸不至鐵，非吸一切不至鐵耶？
若能緣至塵，此難則齊。	執見至境，亦同此難。
云何不能見一切至塵？謂眼藥及籌等。	何故不能普見一切？眼藥籌等至眼諸色。
如鼻等緣至塵，不緣一切至。	又如鼻等，能取至境，然不能取一切。
不能取香等共有故。	與根俱有香等。
如此眼塵不至，	如是眼根雖見不至，
非一切不至。皆是眼塵。	而非一切。耳根亦爾。
意無色故，無有至能。故不緣至塵。	意無色故，非能有至。
有餘師說：耳緣至不至塵。	有執：耳根通取至境及不至境。
由聞耳內聲故。	自耳中聲亦能聞故。
所餘鼻舌身。	所餘鼻等。
偈曰：三異。	三相違三有色根。
釋曰：以至到為塵。	與上相違，唯取至境。
云何知鼻緣至塵？	如何知鼻唯取至香？
若斷息則不聞香。	由斷息時不嗅香故。
至是何法生無間為至？	云何名至？謂無間生。
鄰虛為互相觸，為不相觸？	又諸極微，為相觸不？
罽賓國師說：不相觸。	迦濕彌羅國毘婆沙師說：不相觸。
何以故？	所以者何？
若由一切體相觸，諸物則應相雜。	若諸極微，遍體相觸。即有實物，體相雜過。
若由體一分相觸，	若觸一分，
鄰虛則有方分。	成有分失。
諸鄰虛無方分故。	然諸極微，更無細分。
若爾云何發聲？由無間故。	若爾何故相擊發聲？但由極微無間生故。
若言相觸，二手相榼則應相著。石投石亦爾。	若許相觸，擊石拊手，體應相糅。
若爾微聚相榼，云何不散？	不相觸者，聚色相擊，云何不散？
風界所持故。	風界攝持，故令不散。
何以故？有風界能破散。	或有風界，能有壞散。
如劫末時。	如劫壞時。
有風界能合持。	或有風界，能有成攝。
如劫成時。	如劫成時。
云何今說，三根塵由無間至，緣於至塵？	云何三根，由無間生，名取至境？
是彼無間義，說名為至。謂於中間，無有別物。	即由無間，名取至境。謂於中間，都無片物。
復次微聚物有方分故，若相觸則無失。	又和合色，許有分故，相觸無失。
若作如此執，毘婆沙中此文句得成。	由許此理，毘婆沙文義善成立。
是觸為以觸為因生，為非觸為因生？作如此問。	故彼問言：諸是觸物，為是觸為因故生，為非觸為因故生？
約因為答：	諸非觸物為問亦爾。彼就此理，為不定答。
有時以觸為因，非觸得生。	有時是觸為因，生於非觸。
若物分散。	謂和合物正離散時。
有時以非觸為因，觸得生。	有時非觸為因，生於是觸。
若物增長。	謂離散物正和合時。
有時以觸為因，觸得生。	有時是觸為因，生於是觸。
若聚與聚共合。	謂和合物復和合時。
有時以非觸為因，非觸得生。	有時非觸為因，生於非觸。
如隙中微塵。	謂向遊塵同類相續。
大德婆須蜜多羅說：若鄰虛相觸，應得住至後剎那。	尊者世友說：諸極微相觸，即應住至後念。
大德說：鄰虛不相觸，於無間中，世間假立觸名。	然大德說：一切極微，實不相觸，但由無間，假立觸名。
大德意可受。	此大德意，應可愛樂。
若不如此，鄰虛則有間。中間既空，何法能斷其行？	若異此者，是諸極微應有間隙。中間既空，誰障其行？
說其有礙。	許為有對。
是聚不異鄰虛，若聚相觸。	又離極微，無和合色。
即是鄰虛相觸，如可變壞。	和合相觸，即觸極微。如可變礙，此亦應爾。
若汝言鄰虛有方分，	又許極微若有方分，
若觸非觸，皆成有分過失。	觸與不觸，皆應有分。
若無方分，	若無方分，
於汝不可許之。為色若有觸，可立此難。	設許相觸，亦無斯過。
眼等諸根取塵，為稱其自量。	又眼等根，為於自境，唯取等量。
由事速疾故，猶如旋火，乃至遍見大山等。	速疾轉故，如旋火輪，見大山等。
色為能取，等不等量塵？	為於自境通取，等量不等量耶？
是前所說，緣至到塵。	
偈曰：三根謂鼻等，許取如量塵。	頌曰：應知鼻等三，唯取等量境。
釋曰：如根量鄰虛，塵鄰虛亦爾，共合生鼻等識。	論曰：前說至境鼻等三根，應知唯能取等量境。如根微量，境微亦然，相稱合生鼻等識故。
眼耳則無定。	眼耳不定。
有時取最小塵，若見毛端。	謂眼於色，有時取小，如見毛端。
有時取等量塵，若見蒲桃子。	有時取大，如暫開目，見大山等。
有時取最大塵，若見大山。	有時取等，如見蒲桃。
即於聞時，耳亦如此。或聞蚊聲，或聞雷聲。	如是耳根，聽蚊雷等，所發種種，小大音聲。隨其所應，小大等量。
意既無體，不可說其形量。	意無質礙，不可辯其形量差別。
眼等諸根，鄰虛形相，云何可知？	云何眼等諸根，極微安布差別？
眼根鄰虛，於眼童子中住。如時羅花。	眼根極微，在眼星上傍布而住。如香荾花。
青色所覆，是故不散。	清澈映覆，令無分散。
有餘部說：如聚重累住。	有說：重累如丸而住。
互不相障。清徹如頗梨柯寶。	體清澈故，如頗胝迦，不相障礙。
耳根鄰虛，於耳中住。如浮休闍皮。	耳根極微，居耳穴內，旋環而住。如卷樺皮。
鼻根鄰虛，於鼻頞中住。	鼻根極微，居鼻頞內，背上面下。如雙爪甲。
前三根橫作行度。無有高下。	此初三根，橫作行度，處無高下。如冠花鬘。
舌根鄰虛，如半月。	舌根極微，布在舌上。形如半月。
彼說於舌中央，如髮端量。非舌根鄰虛所覆。	傳說舌中如毛端量，非為舌根極微所遍。
身根鄰虛，如身相。	身根極微遍住身分。如身形量。
女根鄰虛，如鼓顙。	女根極微，形如鼓[壴*桑]。
男根鄰虛，如大指。	男根極微形如指[韋*沓]。
此中眼根鄰虛，或時一切等分。	眼根極微，有時一切皆是同分。
或時一切非等分。	有時一切皆彼同分。
或時有等分有非等分。	有時一分是彼同分，餘是同分。
乃至舌根鄰虛亦爾。	乃至舌根極微亦爾。
身根鄰虛，無一切等分。	身根極微，定無一切皆是同分。
若然焰地獄中，所執駐眾生，有無量身鄰虛。亦非一切等分。	乃至極熱捺落迦中，猛焰纏身，猶有無量身根極微。是彼同分。
何以故？若一切皆發身識，則身散壞。	傳說：身根設遍發識，身應散壞。
無唯一鄰虛根，一鄰虛塵，能生識。	以無根境，各一極微，為所依緣，能發身識。
五識以微聚為根塵故。	五識決定積集多微，方成所依所緣性故。
是故鄰虛無顯。	即由此理，亦說極微名無見體。
不可見故。	不可見故。
是六識界如前所說，謂眼識乃至意識。	如前所說，識有六種，謂眼識界乃至意識。
於中五識塵唯現世，最後識塵三世？	為如五識，唯緣現在，意識通緣，三世非世？
彼依為如此不？	如是諸識依亦爾耶？
說不爾。	不爾。
云何不爾？	云何？
偈曰：後界依過去。	頌曰：後依唯過去，五識依或俱。
釋曰：意識界無間滅識為依。	論曰：意識唯依無間滅意。
偈曰：五界依亦共。釋曰：亦言顯過去。	眼等五識所依或俱。或言表此，亦依過去。
此中眼識依，共有同一世故。乃至身識亦爾。	眼是眼識俱生所依。如是乃至身是身識俱生所依。同現世故。
彼過去依，謂意根。如此五識聚，依二根生。	無間滅意是過去依。此五識身所依各二。謂眼等五是別所依，意根為五通所依性。
故說如此：	故如是說：
若法能為眼識依，為能作彼次第緣不？	若是眼識所依性者，即是眼識等無間緣耶？設是眼識等無間緣者，復是眼識所依性耶？
此中有四句。	應作四句。
第一句謂眼根。	第一句謂俱生眼根。
第二句謂次第已滅，心法法界。	第二句謂無間滅心所法界。
第三句謂次第已滅心。	第三句謂過去意根。
第四句除前三句。	第四句謂除所說法。
乃至身識自根，亦應如此說。	乃至身識亦爾，各各應說自根。
於意識但無初句。	意識應作順前句答。
若法為依，必為次第緣故。	謂是意識所依性者，定是意識等無間緣。
若有法為次第緣非依。	有是意識等無間緣，非與意識為所依性。
謂無間滅心法法界。	謂無間滅心所法界。
識生隨屬二緣，復有何因？但說眼等為彼依，不說色等？	何因識起俱託二緣？得所依名在根非境。
偈曰：隨根異識異，故眼等成依。	頌曰：隨根變識異，故眼等名依。
釋曰：由眼等根有差別故，諸識亦有差別。	由眼等根有轉變故，諸識轉異。
眼等根若有增損，諸識隨之則有明昧。	隨根增損，識明昧故。
不由色等差別，諸識變異。	非色等變，令識有異。
於識二緣中眼等勝故，立為識依。不說色等，色等是識所識。	以識隨根，不隨境故，依名唯在，眼等非餘。
復有何因：說為眼識乃至意識？	何緣色等正是所識，而名眼識乃至意識？
不說為色識乃至法識。	不名色識乃至法識。
由眼等是彼依故，約根說識。	
復次偈曰：由彼不共因，故約根說識。	頌曰：彼及不共因，故隨根說識。
釋曰：云何不共因？	
此眼根不得為餘識，依色可得。	論曰：彼謂前說，眼等名依，根是依故，隨根說識。及不共者，謂眼唯自眼識所依。
為意識緣緣，及為他眼識境。	色亦通為他身眼識及通自他意識所取。
乃至身亦爾。	乃至身觸，應知亦爾。
由識依止，及由不共因，是故約根說識。不約色等。	由所依勝，及不共因，故識得名。隨根非境。
譬如鼓聲麥芽。	如名鼓聲及麥牙等。
若人在此身中，由眼見色。	隨身所住，眼見色時。
是身眼色識，為是一地，為是別地？	身眼色識，地為同不？
一切皆異。	應言此四或異或同。
若人生欲界，由自地眼見自地色。此四種同在自地。	謂生欲界，若以自地眼見自地色，四皆自地。
若此人由初定眼見自地色，身及色俱在自地，眼及識屬初定。	若以初靜慮眼見欲界色，身色欲界眼識初定。
若見初定色，則三種屬初定。	見初定色，身屬欲界，三屬初定。
若由二定眼見自地色，身及色在自地，眼屬二定，識屬初定。	若以二靜慮眼見欲界色，身色欲界，眼屬二定，識屬初定。
若見初定色，色及識屬初定，身在自地，眼屬二定。	見初定色，身屬欲界，眼屬二定，色識初定。
若見二定色，眼及色屬二定，身在自地，識屬初定。	見二定色，身屬欲界，眼色二定，識屬初定。
如此由三定四定眼，若見自地及下地色，應如理推合。	如是若以三四靜慮地眼，見下地色或自地色，如理應思。
若人生在初定地，由自地眼見自地色，此四皆屬自地。若見下地色，則三種在自地。	生初靜慮，若以自地眼見自地色，四皆同地。見欲界色，三屬初定，色屬欲界。
若由二定眼見自地色，則三種在自地。	若以二靜慮眼，見初定色，三屬初定，眼屬二定。
若見欲界色，身及識在自地，色在下界，眼屬二定。	見欲界色，身識初定，色屬欲界，眼屬二定。
若見二定色，眼及色屬二定。餘二在自地。	見二定色，身識初定，眼色二定。
由三定等眼，亦應如理推合。	如是若以三四靜慮地眼，見自地色或下上色，如理應思。
若生二定等地，由自地眼若見自他地色，亦應如理推合。	如是生二三四靜慮，以自他地眼，見自他地色，如理應思。餘界亦應如是分別。
此中是決判。	今當略辯此決定相。
偈曰：眼無下身義。	頌曰：眼不下於身，
釋曰：身眼色有五地。謂欲界地乃至第四定地。	論曰：身眼色三，皆通五地。謂在欲界、四靜慮中。
眼識有二地。謂欲界及初定。	眼識唯在欲界初定。
此中隨身地，眼根或等地或上地，定無下地。	此中眼根，望身生地。或等或上，終不居下。
隨眼根地，色或等地或下地，是眼境界。	色識望眼，等下非上。
偈曰：上色非下境。	色識非上眼，
釋曰：未曾有上地色，下地眼能見。	下眼不能見上色故。
偈曰：識。	色於識一切，
釋曰：識不得在眼上。譬如色。	上識不依下地眼故。
偈曰：於此色遍於身二一切。	二於身亦然，
釋曰：於此謂於前所說眼識，一切色是其境界。或上或下或等。	色望於識，通等上下。
二謂識及色，於身此二一切有。	色識於身，如色於識。
如廣說眼根，應知如此。	廣說耳界，應知如眼。
偈曰：耳亦爾。	如眼耳亦然，
釋曰：耳無下身義。上聲非下境。	謂耳不下於身，聲識非上耳。
識於此聲，遍於身二一切。	聲於識一切，二於身亦然
如理廣說，應知如眼。	隨其所應，廣如眼釋。
偈曰：餘三一切屬自地。	次三皆自地，
釋曰：鼻舌身界，身自塵及識，皆屬自地。	鼻舌身三，總皆自地。
如此已通立無差別，後為簡別，更立別言。	於中別者，
偈曰：身識下自地。	身識自下地，
釋曰：身在欲界，觸亦爾。此三恒在自地。	謂身與觸，其地必同。
身識有處屬自地，如人生欲界及初定。有處屬下地，如人生二定。	識望觸身，或自或下。自謂若生欲界初定，生上三定謂之為下。
偈曰：意根地不定。	意不定應知。
釋曰：有時意根與身意識法同在一地。	應知意界四事不定。謂意有時與身識法四皆同地。
有時上下為地。	有時上下。
於五地身意等屬一切地。謂入觀時，及受生時，如此道理於分別三摩跋提品中當廣說。	身唯五地，三通一切。於遊等至，及受生時，隨其所應或同或異，如後定品當廣分別。
為離繁重言故，不於此品中說。	為捨繁文，故今未辯。
何以故？功多用少故。	前後再述，用少功多。
前來往復，與隨所欲說相關竟。	傍論已周，應辯正論。
今應思量此義。	今當思擇。
於十八界及六識界，何界所知？何識能知？	十八界中，誰六識內幾識所識？幾常幾無常？幾根幾非根？
偈曰：	頌曰：
五外二所知。	五外二所識，
釋曰：色聲香味觸界，如其次第。眼耳鼻舌身識所識，復為意識所知。	論曰：十八界中，色等五界，如其次第。眼等五識，各一所識。又總皆是意識所識。
此外塵隨一二識所知。	如是五界，各六識中，二識所識。由此准知。
餘十三界非五識境故，唯一意識界所知。此是義至所顯。	餘十三界，一切唯是意識所識。非五識身，所緣境故。
十八界中，幾界常住，幾界無常？	
無一界具足常住。	十八界中，無有一界全是常者。
雖爾偈曰：	
常住法無為。	常法界無為，
釋曰：無為是法界一分，即是常住。	唯法一分，無為是常。
餘界皆是無常。	義准無常，法餘餘界。
幾界是根，幾界非根？	
偈曰：法界半名根，及十二我依。	法一分是根，并內界十二。
釋曰：於經中說，根有二十二。	又經中說二十二根。
何者是耶？眼根耳根鼻根舌根身根意根，女根男根，命根，樂根苦根，喜根憂根，捨根，信根，精進根，念根，定根，慧根，未知欲知根，知根，知已根。	謂眼根耳根鼻根舌根身根意根，女根男根，命根，樂根苦根，喜根憂根，捨根，信根，勤根，念根，定根，慧根，未知當知根，已知根，具知根。
阿毘達磨師，破安立六內入次第，次命根後說意根。	阿毘達磨諸大論師，皆越經中六處次第，於命根後，方說意根。
能緣境故。	有所緣故。
此中法界半者，命等十一根，是三根分法界一分故。	如是所說二十二根，十八界中內十二界，法一分攝。法一分者，命等十一，後三一分，法界攝故。
十二我依者，眼等五根，如自名所說。	內十二者，眼等五根，如自名攝。
七心界名意根。女根男根，是身界一分，後當說。	意根通是七心界攝。後三一分意意識攝。女根男根，即是身界一分所攝，如後當辯。
所餘五界，并法界一分，成立非根	義准所餘色等五界，法界一分，皆體非根。
說二十二根已。	如是因界已列諸根。
根義云何？	即於此中，根是何義？
最勝自在為義。	最勝自在，光顯名根。
於自事用中，增上自在故。復以光飾為義，於身中最明顯故，是故以最勝自在光飾為義。	由此總成根增上義。
於中何根何處自在？	此增上義，誰望於誰？
偈曰：於四義五根增上。	頌曰：傳說五於四，四根於二種，五八染淨中，各別為增上。
釋曰：眼耳二根隨一，於四義中增上。	論曰：眼等五根，各於四事，能為增上。
一於光飾自身增上。若人盲聾，形相則醜陋故。	一莊嚴身。
二於引護自身增上。若見若聞，能離不安吉處故。	二導養身。
佛說維摩詰經卷上	維摩詰所説經
維摩詰所說不思議法門之稱,一名佛法普入道門三昧經,吳月氏優婆塞支謙譯	一名不可思議解脱4上卷,姚秦三藏鳩摩羅什譯,
佛國品第一	佛國品第一
聞如是一時佛遊於維耶離奈氏樹園與大比丘眾俱比丘八千	如是我聞一時佛毘耶離菴羅樹園與大比丘眾八千人俱
菩薩三萬二千	菩薩三萬二千
皆神通菩薩	眾所知識
一切大聖能隨俗化	大智本行皆悉成就
佛所住者皆已得住	諸佛威神之所建立
為法城塹護	為護法城
持正法	受持正法
為師子吼	能師子吼
十方聞聲	名聞十方
眾人不請祐而安之	眾人不請友而安之
興隆三寶能使不絕	紹隆三寶能使不絕
皆已降棄魔行仇怨	降伏魔怨
一切所化莫不信解	制諸外道
其念及定總持諸寶悉成其所	念定總持
皆度死地	悉已清淨永離蓋纏
脫無罣礙	心常安住無礙解脫
不失辯才	念定總持辯才不斷
布施調意自損戒忍精進一心智慧善權已下得	布施持戒忍辱精進禪定智慧及方便力無不具足
無所著不起法忍	逮無所得不起法忍
阿惟越致法輪已轉	已能隨順轉不退輪
隨眾人相	善解法相
為現慧德	知眾生根
在諸眾為正導以無畏而不動	蓋諸大眾得無所畏
已成福祐慧之分部	功德智慧以修其心
已得相好能自嚴飾	相好嚴身
色像第一	色像第一
捨世間財	捨諸世間所有飾好
志行高妙名稱普至	名稱高遠踰於須彌
有金剛志得佛聖性	深信堅固猶若金剛
以法感人為雨甘露	法寶普照而雨甘露
曉眾言音所說如流其聲清淨	於眾言音微妙第一
入微妙法見生死本眾厄已斷	深入緣起斷諸邪見有無二邊無復餘習
度諸恐畏為師子吼不以多言	演法無畏猶師子吼
其講說法乃如雷震	其所講說乃如雷震
無有量已過量	無有量已過量
以道寶之智導為大師	集眾法寶如海導師
以知足之行現遠佛聲及法功德	了達諸法深妙之義
博入諸道順化眾生	善知眾生往來所趣及心所行
說無比正佛之智慧	近無等等佛自在慧
以十力無畏佛十八法	十力無畏十八不共
往度惡道諸墮塹者	關閉一切諸惡趣門
其生五道	而生五道以現其身
為大醫王	為大醫王
以慧以善救眾生病	善療眾病
應病與藥令得服行	應病與藥令得服行
無量善事皆悉得	無量功德皆成就
無量佛國皆嚴淨	無量佛土皆嚴淨
無量佛慧皆修學明智之講皆聽聞	其見聞者無不蒙益
明者之跡皆履行	諸有所作亦不唐捐
慧之德本隨次興深法之要皆已入三昧無量能悉成佛力無畏一切具足	如是一切功德皆悉具足
其名曰正觀菩薩	其名曰等觀菩薩
見正邪菩薩	不等觀菩薩
定化王菩薩	定自在王菩薩
法自在菩薩	法自在王菩薩
法造菩薩	法相菩薩
光造菩薩	光相菩薩
光淨菩薩	光嚴菩薩
大淨菩薩	大嚴菩薩
寶積菩薩	寶積菩薩
辯積菩薩	辯積菩薩
寶掌菩薩	寶手菩薩
寶印手菩薩	寶印手菩薩
常舉手菩薩	常舉手菩薩
常下手菩薩	常下手菩薩
常慘菩薩	常慘菩薩
常笑菩薩喜根菩薩	喜根菩薩
喜王菩薩	喜王菩薩
正願至菩薩	辯音菩薩
虛空藏菩薩	虛空藏菩薩
寶甚持菩薩	執寶炬菩薩
寶首菩薩	寶勇菩薩
寶池菩薩	寶見菩薩
寶水菩薩	帝網菩薩
水光菩薩	明網菩薩
捨無業菩薩	無緣觀菩薩
智積菩薩	慧積菩薩
燈王菩薩	天王菩薩
制魔菩薩	壞魔菩薩
明施菩薩	電德菩薩
造化菩薩	自在王菩薩
相積嚴菩薩	功德相嚴菩薩
師子雷音菩薩	師子吼菩薩雷音菩薩
石磨王菩薩	山相擊音菩薩
眾香手菩薩	香象菩薩
眾手菩薩	白香象菩薩
常應菩薩	常精進菩薩
不置遠菩薩	不休息菩薩
蓮華淨菩薩	華嚴菩薩
闚音菩薩	觀世音菩薩
大勢至菩薩	得大勢菩薩
梵水菩薩	梵網菩薩
寶幢菩薩	寶杖菩薩
嚴土菩薩	嚴土菩薩
金結菩薩	金髻菩薩
珠結菩薩	珠髻菩薩
慈氏菩薩	彌勒菩薩
濡首菩薩	文殊師利法王子菩薩
其三萬二千菩薩皆如此上首者也	如是等三萬二千人
復有萬婆羅門皆如編髮等從四方境界來詣佛所而聽法一切諸天各與其眾俱來會聚此	復有萬梵天王尸棄等從餘四天下來復有萬梵天王尸棄等從餘四天下來詣佛所而聽法
彼天帝萬二千釋從四方來	復有萬二千天帝亦從餘四天下來在會坐
與他大尊神妙之天及諸龍神揵沓和阿須倫迦留羅甄陀羅摩目*侯勒等并其眾皆來會	并餘大威力諸天龍神夜叉乾闥婆阿脩羅迦樓羅緊那羅摩目*侯羅伽等悉來會坐
諸比丘比丘尼優婆塞優婆夷并其眾會坐	諸比丘比丘尼優婆塞優婆夷俱來會坐
彼時佛與若干百千之眾眷屬圍遶而為說經	彼時佛與無量百千之眾恭敬圍繞而為說法
其從須彌方外來者四面雲集一切眾會皆坐自然師子之座	譬如須彌山王顯于大海安處眾寶師子之座蔽於一切諸來大眾
於是維耶離國有長者子名羅鄰那竭漢言曰寶事與五百長者子俱皆有決於無上正真之道持七寶蓋來詣佛所	爾時毘耶離城有長者子名曰寶積與五百長者子俱持七寶蓋來詣佛所
持七寶蓋來詣佛所稽首佛足以其寶蓋共覆佛上	頭面禮足各以其蓋共供養佛
佛之威神令一寶蓋覆此三千大千佛國	佛之威神令諸寶蓋合成一蓋
於是世界諸來大眾皆見寶蓋覆此三千世界	遍覆三千大千世界而此世界廣長之相悉於中現又此三千大千世界
諸須彌目鄰大目鄰山雪山寶山黑山鐵圍山大鐵圍山悉現於寶蓋中	諸須彌山雪山目真鄰陀山摩訶目真鄰陀山香山寶山金山黑山鐵圍山大鐵圍山
此三千世界大海江河川流泉源	大海江河川流泉源
及上日月星辰天宮龍宮諸尊神宮	及日月星辰天宮龍宮諸尊神宮
悉現於寶蓋中	并諸國邑王都聚落
十方諸佛佛國嚴淨及十方佛在所說法皆現於寶蓋中悉遙見聞	又十方諸佛諸佛說法亦現於寶蓋中
一切魔眾得未曾有禮佛而立國界若干莫不目見	爾時一切大眾睹佛神力歎未曾有合掌禮佛瞻仰尊顏目不暫捨
童子寶事即於佛前以偈讚曰	於是長者子寶積即於佛前以偈頌曰
清淨金華眼明好淨教滅意度無極	目淨脩廣如青蓮心淨已度諸禪定
淨除欲疑稱無量願禮沙門寂然迹	久積淨業稱無量導眾以寂故稽首
既見大聖三界將現我佛國特清明	既見大聖以神變普現十方無量土
說最法言決眾疑虛空神天得聞聽	其中諸佛演說法於是一切悉見聞
經道講授諸法王以法布施解說人	法王法力超群生常以法財施一切
法鼓導善現上義稽首法王此極尊	能善分別諸法相於第一義而不動
說名不有亦不無以因緣故諸法生	已於諸法得自在是故稽首此法王
非我不造彼不知如佛清淨無惡形	說法不有亦不無以因緣故諸法生
始在佛樹力降魔得甘露滅覺道成	無我無造無受者善惡之業亦不亡
以無心意而現行一切異學伏其名	始在佛樹力降魔得甘露滅覺道成
三轉法輪於大千受者修正質行清	已無心意無受行而悉摧伏諸外道
天人得見從解法為現三寶於世間	三轉法輪於大千其輪本來常清淨
佛所說法開化人終已無求常寂然	天人得道此為證三寶於是現世間
上智愍度老死畏當禮法海德無邊	以斯妙法濟群生一受不退常寂然
供養事者如須彌無誡與誡等以慈	度老病死大醫王當禮法海德無邊
所演如空念普行孰聞佛名不敬承	毀譽不動如須彌於善不善等以慈
今奉能仁此慈蓋於中現我三千世	心行平等如虛空孰聞人寶不敬承
諸天龍神所居宮犍沓和等及閱叉	今奉世尊此微蓋於中現我三千界
以知世間諸所有十力哀現是變化	諸天龍神所居宮乾闥婆等及夜叉
眾覩希有皆歎佛稽首極尊大智現	悉見世間諸所有十力哀現是化變
	佛以一音演說法或有恐畏或歡喜
	或生厭離或斷疑斯則神力不共法
	稽首十力大精進稽首已得無所畏
	稽首住於不共法稽首一切大導師
	稽首能斷眾結縛稽首已到於彼岸
	稽首能度諸世間稽首永離生死道
	悉知眾生來去相善於諸法得解脫
	不著世間如蓮華常善入於空寂行
	達諸法相無罣礙稽首如空無所依
童子寶事說此偈讚佛已以恭肅敬意長跪叉手白佛言	爾時長者子寶積說此偈已白佛言
此五百童子皆有決於無上正真之道	世尊是五百長者子皆已發阿耨多羅三藐三菩提心
願聞得佛國土清淨	願聞得佛國土清淨
佛惟解說如來佛國清淨之行	唯願世尊說諸菩薩淨土之行
於是佛告寶事曰童子諦聽善思念之吾當為汝解說如來菩薩佛國清淨	佛言善哉寶積乃能為諸菩薩問於如來淨土之行諦聽諦聽善思念之當為汝說
吾當為汝解說如來菩薩佛國清淨於是寶事與諸大眾受教而聽佛言童子	於是寶積及五百長者子受教而聽佛言
蚑行喘息人物之土則是菩薩佛國所以者何	寶積眾生之類是菩薩佛土所以者何
所以者何菩薩欲教化眾生是故攝取佛國	菩薩隨所化眾生而取佛土
欲使佛國人民盡奉法律故取佛國	隨所調伏眾生而取佛土
欲使佛國人民入佛上智故取佛國	隨諸眾生應以何國入佛智慧而取佛土
欲使佛國人民見聖典之事而以發意故取佛國	隨諸眾生應以何國起菩薩根而取佛土
欲使佛國人民見聖典之事而以發意故取佛國所以者何欲導利一切人民令生佛國	隨諸眾生應以何國起菩薩根而取佛土所以者何菩薩取於淨國皆為饒益諸眾生故
譬如有人欲度空中造立宮室終不能成	譬如有人欲於空地造立宮室隨意無礙若於虛空終不能成
如是童子菩薩欲度人民故願取佛國	菩薩如是為成就眾生故願取佛國
願取佛國者非於空也	願取佛國者非於空也
童子當知菩薩以無求於國故於佛國得道	寶積當知直心是菩薩淨土菩薩成佛時不諂眾生來生其國
以不言我教照人民生于佛土菩薩以善性於國故於佛國得道	深心是菩薩淨土菩薩成佛時具足功德眾生來生其國
能成眾善為人重任生于佛土菩薩弘其道意故於佛國得道恒以大乘正立人民得有佛土	菩提心是菩薩淨土菩薩成佛時大乘眾生來生其國
菩薩布施為國故於佛國得道一切布施施諸人民生于佛土	布施是菩薩淨土菩薩成佛時一切能捨眾生來生其國
菩薩持戒為國故於佛國得道周滿所願以十善行合聚人民生于佛土	菩薩成佛時一切能捨眾生來生其國持戒是菩薩淨土菩薩成佛時行十善道滿願眾生來生其國
菩薩忍辱為國故於佛國得道有三十二相而自嚴飾以其忍行調正人民生于佛土	菩薩成佛時行十善道滿願眾生來生其國忍辱是菩薩淨土菩薩成佛時三十二相莊嚴眾生來生其國
菩薩精進為國故於佛國得道以諸德本善修勤力合聚人民生于佛土	精進是菩薩淨土菩薩成佛時勤修一切功德眾生來生其國
菩薩禪思為國故於佛國得道已知所念正安人民生于佛土	菩薩成佛時勤修一切功德眾生來生其國禪定是菩薩淨土菩薩成佛時攝心不亂眾生來生其國
菩薩智慧為國故於佛國得道能以正導成就人民生于佛土	智慧是菩薩淨土菩薩成佛時正定眾生來生其國
菩薩行四等心為國故於佛國得道慈悲喜護護諸人民生于佛土	四無量心是菩薩淨土菩薩成佛時成就慈悲喜捨眾生來生其國
菩薩行四恩為國故於佛國得道惠施仁愛利人等利一切救濟合聚人民生於佛土	菩薩成佛時成就慈悲喜捨眾生來生其國四攝法是菩薩淨土菩薩成佛時解脫所攝眾生來生其國
菩薩行善權方便故於佛國得道一切行權攝人為善生于佛土	方便是菩薩淨土菩薩成佛時於一切法方便無礙眾生來生其國
菩薩行三十七道品之法故於佛國得道以根力覺意勉進人民生于佛土	三十七道品是菩薩淨土菩薩成佛時念處正勤神足根力覺道眾生來生其國
菩薩分流法化故於佛國得道一切示現賢善之行得見佛土	迴向心是菩薩淨土菩薩成佛時得一切具足功德國土
菩薩說除八難故於佛國得道一切為斷惡道眾難而有佛土	菩薩成佛時得一切具足功德國土說除八難是菩薩淨土菩薩成佛時國土無有三惡八難
菩薩自覺不譏彼受故於佛國得道斷諸邪受而有佛土	自守戒行不譏彼闕是菩薩淨土菩薩成佛時國土無有犯禁之名
菩薩淨修十善之行故於佛國得道而不離偶大財梵行誠諦之語免于惡道言以柔軟不別眷屬恒與善俱無有嫉慢除忿怒意以正見誨人生于佛土	菩薩成佛時國土無有犯禁之名十善是菩薩淨土菩薩成佛時命不中夭大富梵行所言誠諦常以軟語眷屬不離善和諍訟言必饒益不嫉不恚正見眾生來生其國
以意淨故得佛國淨我世尊本為菩薩時意豈不淨而是佛國不淨若此	若菩薩心淨則佛土淨者我世尊本為菩薩時意豈不淨而是佛土不淨若此
佛知其意即報言	佛知其念即告之言
云何舍利弗我日月淨不見色者豈日月過耶	於意云何日月豈不淨耶而盲者不見
對曰不也非日月過	世尊是盲者過非日月咎
佛言此舍利弗咎在眾人無有智慧不見如來佛國嚴淨非如來咎此舍利弗我佛國淨汝又未見	舍利弗眾生罪故不見如來佛土嚴淨非如來咎舍利弗我此土淨而汝不見
編髮梵志謂舍利弗言	爾時螺髻梵王語舍利弗
惟賢者莫呼是佛國以為不淨	勿作是意謂此佛土以為不淨
我見釋迦文佛國嚴淨譬如彼清明天宮	所以者何我見釋迦牟尼佛土清淨譬如自在天宮
舍利弗言	舍利弗言
我見此中亦有雜糅其大陸地則有黑山石沙穢惡充滿	我見此土丘陵坑坎荊蕀沙礫土石諸山穢惡充滿
編髮答曰賢者以聞雜惡之意不猗淨慧視佛國耳當如菩薩等意清淨倚佛智慧是以見佛國皆清淨	螺髻梵言仁者心有高下不依佛慧故見此土為不淨耳舍利弗菩薩於一切眾生悉皆平等深心清淨依佛智慧則能見此佛土清淨
於是佛即以足指案地此三千大千世界皆為震動若干百千珍寶積嚴處處校飾	依佛智慧則能見此佛土清淨於是佛以足指按地即時三千大千世界若干百千珍寶嚴飾
譬如眾寶羅列淨好如來境界無量嚴淨於是悉現	譬如寶莊嚴佛無量功德寶莊嚴土
佛告舍利弗汝且觀此佛國嚴淨	汝且觀是佛土嚴淨舍利弗言唯然世尊本所不見本所不聞
對曰唯然本所不見本所不聞	佛語舍利弗我佛國土常淨若此為欲度斯下劣人故示是眾惡不淨土耳
今佛國土好淨悉現然舍利弗我佛國如是為當度不肖人故如來隨此多怒害者現佛國異	譬如諸天共寶器食隨其福德飯色有異如是舍利弗若人心淨便見此土功德莊嚴
譬如諸天同金鉢食其福多者舉手自淨如是舍利弗若人意清淨者便自見諸佛佛國清淨	
當佛現此佛土嚴淨之時八萬四千人發無上正真道意	當佛現此國土嚴淨之時...八萬四千人皆發阿耨多羅三藐三菩提心
佛現神足於是國土莫不欣然各得其所	佛攝神足於是世界還復如故
弟子行者天與人三萬二千遠塵離垢諸法法眼生	求聲聞乘三萬二千天及人知有為法皆悉無常遠塵離垢得法眼淨
其八千人漏盡意解	八千比丘不受諸法漏盡意解
維摩詰所說經善權品第二	維摩詰所說經方便品第二
是時維耶離大城中有長者名曰維摩詰(漢言無垢稱)	爾時毘耶離大城中有長者名維摩詰
在先佛已造行修善本	已曾供養無量諸佛深植善本
得法忍	得無生忍
已得辯才	辯才無礙
神通不戲	遊戲神通
得無所畏	獲無所畏
降魔勞怨	降魔勞怨
深入微妙	入深法門
出於智度無極	善於智度
善權方便	通達方便
博入諸道令得所願	大願成就
人根名德生而具足	又能分別諸根利鈍
造成大道	決定大乘
所作事勝	諸有所作能善思量
佛聖善行皆已得立	住佛威儀
覺意如海而皆已入	心大如海
諸佛咨嗟	諸佛咨嗟
弟子釋梵世主所敬	弟子釋梵世主所敬
欲度人故居維耶離矜行權道	欲度人故以善方便居毘耶離
資財無量救攝貧民	資財無量攝諸貧民
以善方便攝諸惡戒	奉戒清淨攝諸毀禁
以忍調行攝諸恚怒	以忍調行攝諸恚怒
白衣精進攝懈怠者	以大精進攝諸懈怠
禪定正受攝迷惑意	一心禪寂攝諸亂意
得智慧律攝諸邪智	以決定慧攝諸無智
雖為白衣奉持沙門至賢之行	雖為白衣奉持沙門清淨律行
居家為行不止無色	雖處居家不著三界
有妻子婦自隨所樂常修梵行	示有妻子常修梵行
雖有家屬常如閑居	現有眷屬常樂遠離
現視嚴身被服	雖服寶飾而以相好嚴身
飲食內常如禪	雖復飲食而以禪悅為味
若在博弈戲樂輒以度人	若至博弈戲處輒以度人
受諸異道導以佛教不離聖典	受諸異道不毀正信
因諸世間俗教善語以法樂而樂之	雖明世典常樂佛法
一切見敬為供養中最	一切見敬為供養中最
所有耆舊能喜世間一切治生諧偶	執持正法攝諸長幼一切治生諧偶
雖獲俗利不以喜悅	雖獲俗利不以喜悅
遊諸四衢普持法律入于王藏	遊諸四衢饒益眾生入治政法救護一切
諸講法眾輒身往視不樂小道	入講論處導以大乘
諸好學者輒身往勸誘開童蒙	入諸學堂誘開童蒙
入諸婬種除其欲怒	入諸婬舍示欲之過
入諸酒會能立其志	入諸酒肆能立其志
入長者種正長者意能使樂法	若在長者長者中尊為說勝法
入居士種正居士意能除其貪	若在居士居士中尊斷其貪著
入君子種正君子意能使忍和	若在剎利剎利中尊教以忍辱
入梵志種正梵志意使行高遠	若在婆羅門婆羅門中尊除其我慢
入人臣中正群臣意	若在大臣大臣中尊教以正法
為作端首使入正道入帝王子能正其意	若在王子王子中尊示以忠孝
以孝寬仁率化薄俗入貴人中能為雅樂化正宮女	若在內官內官中尊化政宮女
入庶人中軟意愍傷為興福力	若在庶民庶民中尊令興福力
入帝釋中正帝釋意為自在者示現無常	(若在梵天梵天中尊誨以勝慧)若在帝釋帝釋中尊示現無常
入梵天中正梵天意能現梵殊勝之慧	若在梵天梵天中尊誨以勝慧(若在帝釋帝釋中尊示現無常)
入四天王正天王意能使擁護一切天下	若在護世護世中尊護諸眾生
如是長者維摩詰不可稱說善權方便無所不入	長者維摩詰以如是等無量方便饒益眾生
其以權道現身有疾	其以方便現身有疾
以其疾故國王大臣長者居士群臣太子并餘眾輩從而問疾者無數千人	以其疾故國王大臣長者居士婆羅門等及諸王子并餘官屬無數千人皆往問疾
其往者維摩詰輒為說是四大身為死亡法	其往者維摩詰因以身疾廣為說法
言諸仁者是身無常為無強為無力	諸仁者是身無常無強無力
為無堅為苦為老為病為多痛畏	無堅速朽之法不可信也為苦為惱眾病所集
諸仁者如此身明智者所不怙	諸仁者如此身明智者所不怙
是身如聚沫澡浴強忍	是身如聚沫不可撮摩
是身如泡不得久立	是身如泡不得久立
是身如野馬渴愛疲勞	是身如炎從渴愛生
是身如芭蕉中無有堅	是身如芭蕉中無有堅
是身如幻轉受報應	是身如幻從顛倒起
是身如夢其現恍惚	是身如夢為虛妄見
是身如影行照而現	是身如影從業緣現
是身如響因緣變失	是身如響屬諸因緣
是身如霧意無靜相	是身如浮雲須臾變滅
是身如電為分散法	是身如電念念不住
是身無主為如地	是身無主為如地
(是身非身為如火是身非命為如風)是身非人為如水	(是身無我為如火是身無壽為如風)是身無人為如水
是身非有四大為家	是身不實四大為家
是身為空無我無性無命無人是身無我我者轉離	是身為空離我我所
是身如束薪筋纏如立	是身無知如草木瓦礫
是身非真但巧風合	是身無作風力所轉
是身為荒不淨腐積	是身不淨穢惡充滿
是身為虛偽覆速朽為磨滅法	是身為虛偽雖假以澡浴衣食必歸磨滅
是身為災一增百病	是身為災百一病惱
是身老為怨以老苦極	是身如丘井為老所逼
是身為窮道為要當死	是身無定為要當死
諸仁者此可患厭當發清淨不婬之行如佛法身吾等當學	諸仁者此可患厭當樂佛身
佛法身者從福祐生佛身者從智生	所以者何佛身者即法身也從無量功德智慧生
從戒品定品慧品解品度知見品生	從戒定慧解脫解脫知見生
從慈悲喜護生	從慈悲喜捨生
從布施調意自損生	從布施持戒
從忍辱仁愛柔和生	忍辱柔和
從強行精進功德生	勤行精進
從禪解定意正受生	禪定解脫三昧
從智度無極聞德生從善權方便智謀生	多聞智慧諸波羅蜜生從方便生
從三十七道品生	從三十七道品生
從神通生從止觀生	從止觀生
從十力生從四無所畏生從佛十八法生	從十力四無所畏十八不共法生
從斷一切惡法生從一切善法合會生	從斷一切不善法集一切善法生
從諦生從誠生	從真實生從不放逸生
不可計清淨行為成如來身如是仁者	從如是無量清淨法生如來身諸仁者
當自勗勉	欲得佛身
欲除一切病者當發行大道	斷一切眾生病者當發阿耨多羅三藐三菩提心
如是維摩詰為諸問疾者如應說法令無數千人發無上正真道意	如是長者維摩詰為諸問疾者如應說法令無數千人皆發阿耨多羅三藐三菩提心
維摩詰所說經弟子品第三	維摩詰所說經弟子品第三
於是長者維摩詰自念	爾時長者維摩詰自念
寢疾于床	寢疾于床
念佛在心	世尊大慈寧不垂愍
佛亦悅可是長者	佛知其意
便告賢者舍利弗	即告舍利弗
汝行詣維摩詰問疾	汝行詣維摩詰問疾
舍利弗白佛言	舍利弗白佛言
我不堪任詣彼問疾	世尊我不堪任詣彼問疾
所以者何	所以者何
憶念我昔常宴坐他樹下時維摩詰來謂我言	憶念我昔曾於林中宴坐樹下時維摩詰來謂我言
唯舍利弗不必是坐為宴坐也	唯舍利弗不必是坐為宴坐也
賢者坐當如法不於三界現身意是為宴坐	夫宴坐者不於三界現身意是為宴坐
不於內意有所住亦不於外作二觀是為宴坐	不起滅定而現諸威儀是為宴坐
立於禪以滅意現諸身是為宴坐	心不住內亦不在外是為宴坐
於六十二見而不動於三十七品而觀行	於諸見不動而修行三十七品是為宴坐
於生死勞垢而不造在禪行如泥洹	不斷煩惱而入涅槃是為宴坐
若賢者如是坐如是立是為明曉如來坐法	若能如是坐者佛所印可
時我世尊聞是法默而止不能加報	時我世尊聞說是語默然而止不能加報
故我不任詣彼問疾	故我不任詣彼問疾
佛告賢者大目犍連	佛告大目犍連
汝行詣維摩詰問疾	汝行詣維摩詰問疾
目犍連白佛言我不堪任詣彼問疾所以者何	目連白佛言世尊我不堪任詣彼問疾所以者何
憶念我昔為諸少年居士說法	憶念我昔入毘耶離大城於里巷中為諸居士說法
時維摩詰來謂我言	時維摩詰來謂我言
賢者莫為居家白衣說法如賢者所說	唯大目連為白衣居士說法不當如仁者所說
欲說法者當為如法	夫說法者當如法說
如法者離人垢	法無眾生離眾生垢故
以不我為離染塵	法無有我離我垢故
不有命為離生死	法無壽命離生死故
不處人為本末斷	法無有人前後際斷故
如滅相	法常寂然滅諸相故
不以婬為無罣礙	法離於相無所緣故
至不老為諸作斷	法無名字言語斷故
以隨食為離諸損	法無有說離覺觀故
而一切救如空等	法無形相如虛空故
為無適莫	法無戲論畢竟空故
以無吾為除吾作	法無我所離我所故
以無識心為離識心	法無分別離諸識故
以無倫為無有比	法無有比無相待故
以因緣相為入無等	法不屬因不在緣故
以法情正學正諸情	法同法性入諸法故
以如事入應無所入	法隨於如無所隨故
憶識信而皆為立終始不動	法住實際諸邊不動故
不動則六無猗	法無動搖不依六塵故
不望於眾人當來無住	法無去來常不住故
空為正止無相為惟行無願為離淵不自舉不自容	法順空隨無相應無作法離好醜
為離起分	法無增損法無生滅
而無家眼耳鼻口身心已過	法無所歸法過眼耳鼻舌身心
無所住亦不無心住已得無知為離眾行法	法無高下法常住不動法離一切觀行
賢者為如此何說為說法	唯大目連法相如是豈可說乎
說不如等句者彼為非說為非聞為未	夫說法者無說無示其聽法者無聞無得
譬若幻士為幻人說法	譬如幻士為幻人說法
當建是意以為說法	當建是意而為說法
隨人本德所應	當了眾生根有利鈍
當善見為現智以大悲不癡妄	善於知見無所罣礙以大悲心
為成大乘於佛有反復內性清淨	讚于大乘念報佛恩
不斷三寶樂以是說法說	不斷三寶然後說法
說是語時世尊八百居士發無上正真道意	維摩詰說是法時八百居士發阿耨多羅三藐三菩提心
我無此辯	我無此辯
是故不任詣彼問疾	是故不任詣彼問疾
佛告賢者大迦葉	佛告大迦葉
汝行詣維摩詰問疾	汝行詣維摩詰問疾
迦葉白佛言我不堪任詣彼問疾	迦葉白佛言世尊我不堪任詣彼問疾
所以者何	所以者何
憶念我昔於貧聚而行乞時維摩詰來謂我言	憶念我昔於貧里而行乞時維摩詰來謂我言
如賢者有大哀捨大姓從貧乞	唯大迦葉有慈悲心而不能普捨豪富從貧乞
當知已等法施普施於所行	迦葉住平等法應次行乞食
已能不食	為不食故應行乞食
哀故從乞如不以言	為壞和合相故應取揣食為不受故應受彼食
若住空聚所入聚中	以空聚想入於聚落
若見色如盲等	所見色與盲等
所聞聲如響等	所聞聲與響等
所嗅香如風等	所嗅香與風等
所食味不以識得	所食味不分別
細滑無更樂	受諸觸如智證
於識法如幻	知諸法如幻相
如今耆年已過八邪八解正受	迦葉若能不捨八邪入八解脫
以正定越邪定	以邪相入正法
以是所乞敬一切人亦以奉敬諸佛賢聖然後自食	以一食施一切供養諸佛及眾賢聖然後可食
如是食者為非眾勞亦非無勞	如是食者非有煩惱非離煩惱
不有定意亦無所立	非入定意非起定意
不在生死不往滅度	非住世間非住涅槃
如賢者食所乞與者為非無福亦非大福	其有施者無大福無小福
為非耗減亦非長益	不為益不為損
是為正依佛道不依弟子之道	是為正入佛道不依聲聞
賢者如是為不以癡妄食國中施	迦葉若如是食為不空食人之施也
時我世尊聞其說是至未曾有一切菩薩當為作禮	時我世尊聞說是語得未曾有即於一切菩薩深起敬心
斯有家名乃以此辯勸發道意	復作是念斯有家名辯才智慧乃能如是其誰聞此不發阿耨多羅三藐三菩提心
吾從是來希復立人為弟子緣一覺行每事勸人學無上正真之道	我從是來不復勸人以聲聞辟支佛行
故我不任詣彼問疾	是故不任詣彼問疾
佛告長老須菩提	佛告須菩提
汝行詣維摩詰問疾	汝行詣維摩詰問疾
須菩提白佛言我不堪任詣彼問疾	須菩提白佛言世尊我不堪任詣彼問疾
所以者何	所以者何
憶念我昔入其舍欲乞食	憶念我昔入其舍從乞食
時維摩詰取我缽盛滿飯謂我言	時維摩詰取我缽盛滿飯謂我言
設使賢者於食等者諸法得等諸法等者得眾施等如是行乞為可取彼	唯須菩提若能於食等者諸法亦等諸法等者於食亦等如是行乞乃可取食
若賢者不絕婬怒癡亦不與俱	若須菩提不斷婬怒癡亦不與俱
一切常若不知己身	不壞於身而隨一相
已得一行為非不明非趣有愛非得明度	不滅癡愛起於明脫
亦非極罪正解已解	以五逆相而得解脫
不解不縛	亦不解不縛
不四諦見非不見諦	不見四諦非不見諦
不得道不凡人不凡法語	非得果非不得果非凡夫非離凡夫法
不為真非不真	非聖人非不聖人
一切無法行離法之想	雖成就一切法而離諸法相
不見佛不聞法是亦有師	不見佛不聞法
不蘭迦葉摩訶離瞿耶婁阿夷耑基耶今離波休迦旃先比盧特尼犍子等又賢者彼師說猗為道從是師者	彼外道六師富蘭那迦葉末伽梨拘賒梨子刪闍夜毘羅胝子阿耆多翅舍欽婆羅迦羅鳩馱迦旃延尼犍陀若提子等是汝之師因其出家彼師所墮汝亦隨墮
為住諸見為墮邊際不及佛處	入諸邪見不到彼岸
為歸八難	住於八難不得無難
為在眾勞不信之垢不得離生死之道	同於煩惱離清淨法
然其於眾人亦為他人想若賢者	汝得無諍三昧一切眾生亦得是定
為他人想如彼者則非祐除也	其施汝者不名福田
其施賢者為還	供養汝者墮三惡道
眾魔共一手作眾勞侶	為與眾魔共一手作諸勞侶
於一切人若影想者其住	於一切眾生而有怨心
如謗諸佛毀諸經不依眾經	謗諸佛毀於法不入眾數
不得滅度矣	終不得滅度
當以如是行取乞耶	汝若如是乃可取食
時我世尊得此惘然不識是何言當何說	時我世尊聞此語茫然不識是何言不知以何答
便置缽出其舍	便置缽欲出其舍
維摩詰言唯須菩提取缽勿懼	維摩詰言唯須菩提取缽勿懼
云何賢者如來以想而言說乎何為以懼	於意云何如來所作化人若以是事詰寧有懼不
我言不也	我言不也
維摩詰言想為幻而自然賢者不曰一切法一切人皆自然乎	維摩詰言一切諸法如幻化相汝今不應有所懼也所以者何
至於智者不以明著故無所懼	一切言說不離是相至於智者不著文字故無所懼何以故
悉捨文字於字為解脫解脫相者則諸法也	文字性離無有文字是則解脫解脫相者則諸法也
當其世尊說是語時二百天人得法眼淨	維摩詰說是法時二百天子得法眼淨
故我不任詣彼問疾	故我不任詣彼問疾
佛告頒耨文陀尼子	佛告富樓那彌多羅尼子
汝行詣維摩詰問疾	汝行詣維摩詰問疾
頒耨白佛言我不堪任詣彼問疾	富樓那白佛言世尊我不堪任詣彼問疾
所以者何	所以者何
憶念我昔在他方大樹下為阿夷行比丘說死畏之法	憶念我昔於大林中在一樹下為諸新學比丘說法
時維摩詰來謂我言	時維摩詰來謂我言
欲何置此人何以教此比丘	唯富樓那先當入定觀此人心然後說法
無乃反戾此摩尼之心	無以琉璃同彼水精
是已為下正行又不當以不視人根而說其意也	汝不能知眾生根源無得發起以小乘法
當取使無瘡	彼自無瘡勿傷之也
莫便內坏於窖	欲行大道莫示小徑
在大生死可使入跡	無以大海內於牛跡
莫專導以自守之	無以日光等彼螢火
又此賢者諸比丘在大道已有決如何忘其道意	富樓那此比丘久發大乘心中忘此意
而發起以弟子行乎	如何以小乘法而教導之
是時維摩詰即如其像三昧正受念是比丘宿命	時維摩詰即入三昧令此比丘自識宿命
已於五百佛立德本在無上正真道已分布因其道意而為解說	曾於五百佛所植眾德本迴向阿耨多羅三藐三菩提即時豁然還得本心
即時諸比丘稽首禮維摩詰足已為說如是法皆得不退轉	於是諸比丘稽首禮維摩詰足時維摩詰因為說法於阿耨多羅三藐三菩提不復退轉
自從是來我念弟子未觀察人者不可為說法所以者何不能常定意根原知本德如佛世尊	我念聲聞不觀人根不應說法
故我不任詣彼問疾	是故不任詣彼問疾
佛告長老迦旃延	佛告摩訶迦旃延
汝行詣維摩詰問疾	汝行詣維摩詰問疾
迦旃延白佛言我不堪任詣彼問疾	迦旃延白佛言世尊我不堪任詣彼問疾
所以者何	所以者何
憶念昔者佛為兩比丘粗現軌跡已便入室	憶念昔者佛為諸比丘略說法要
吾於後為其說經中要言無常之義苦義空義非身之義	我即於後敷演其義謂無常義苦義空義無我義寂滅義
時維摩詰來謂我言	時維摩詰來謂我言
惟迦旃延無以待行有起之義為說法也	唯迦旃延無以生滅心行說實相法
若賢者都不生不增生不起不滅是為無常義	迦旃延諸法畢竟不生不滅是無常義
五陰空無所起以知是是苦義	五受陰洞達空無所起是苦義
於我不我而不二是非身義	於我無我而不二是無我義
不然不滅為都滅終始滅是為空義	法本不然今則無滅是寂滅義
彼說是時其比丘本漏意解	說是法時彼諸比丘心得解脫
故我不任詣彼問疾	故我不任詣彼問疾
佛告長老阿那律	佛告阿那律
汝行詣維摩詰問疾	汝行詣維摩詰問疾
阿那律白佛言我不堪任詣彼問疾	阿那律白佛言世尊我不堪任詣彼問疾
所以者何	所以者何
憶念我昔於他處經行見有梵天名淨復淨與千梵俱來詣我稽首作禮問我言	憶念我昔於一處經行時有梵王名曰嚴淨與萬梵俱放淨光明來詣我所稽首作禮問我言
幾何阿那律天眼所見	幾何阿那律天眼所見
我答言	我即答言
仁者吾於是三千大千佛國如於掌中觀寶冠耳	仁者吾見此釋迦牟尼佛土三千大千世界如觀掌中菴摩勒果
時維摩詰來	時維摩詰來
謂我言	謂我言
云何賢者眼為受身相耶無受相耶	唯阿那律天眼所見為作相耶無作相耶
假使有受身相則與外五通等	假使作相則與外道五通等
若無受相無受相者無計數則不有見	若無作相即是無為不應有見
我時默然	世尊我時默然
彼諸梵聞其言至未曾有即為作禮而問言	彼諸梵聞其言得未曾有即為作禮而問曰
世孰復有天眼	世孰有真天眼者
維摩詰言有佛世尊常在三昧禪志不戲悉見諸佛國不自稱說	維摩詰言有佛世尊得真天眼常在三昧悉見諸佛國不以二相
於是眾中五百梵具足發無上正真道意已	於是嚴淨梵王及其眷屬五百梵天皆發阿耨多羅三藐三菩提心
皆忽然不現	禮維摩詰足已忽然不現
故我不任詣彼問疾	故我不任詣彼問疾
佛告長老優波離	佛告優波離
汝行詣維摩詰問疾	汝行詣維摩詰問疾
優波離白佛言我不堪任詣彼問疾	優波離白佛言世尊我不堪任詣彼問疾
所以者何	所以者何
憶念昔者有兩比丘未踐跡以為恥將詣如來	憶念昔者有二比丘犯律行以為恥不敢問佛
過問我言	來問我言
吾賢者未踐跡誠以為恥欲往見佛	唯優波離我等犯律誠以為恥不敢問佛
願賢者解其意	願解疑悔得免斯咎
吾則為之現說法語時維摩詰來謂我言	我即為其如法解說時維摩詰來謂我言
唯優波離莫釋以所誨而詭其行也	唯優波離無重增此二比丘罪當直除滅勿擾其心
又賢者未踐跡者不內住不外計亦不從兩間得所以者何	所以者何彼罪性不在內不在外不在中間
此本為如來意欲為勞人執勞惡意已解意得依者	如佛所說心垢故眾生垢心淨故眾生淨
亦不內不外不從兩間得	心亦不在內不在外不在中間
如其意然未跡亦然諸法亦然轉者亦然	如其心然罪垢亦然諸法亦然不出於如
如優波離意之淨以意淨意為解寧可復污復使淨耶	如優波離以心相得解脫時寧有垢不
我言不也	我言不也
維摩詰言如性淨與未跡一切諸法一切人意	維摩詰言一切眾生心相無垢亦復如是
從思有垢以淨觀垢	唯優波離妄想是垢無妄想是淨
無倒與淨	顛倒是垢無顛倒是淨
亦我垢等	取我是垢不取我是淨
穢濁與淨性淨性與起分	優波離一切法生滅不住如幻如電
一無所住	諸法不相待乃至一念不住
又一切法可知見者	諸法皆妄見
如水月形一切諸法從意生形	如夢如炎如水中月如鏡中像以妄想生
其知此者是為奉律	其知此者是名奉律
其知此者是為善解	其知此者是名善解
於是兩比丘言上智哉	於是二比丘言上智哉
是優波離不及也持佛上律而不能說	是優波離所不能及持律之上而不能說
我答言	我即答言
自捨如來未有弟子及菩薩辯才析疑如此聰明者也	自捨如來未有聲聞及菩薩能制其樂說之辯其智慧明達為若此也
兩比丘疑解便發無上正真道意	時二比丘疑悔即除發阿耨多羅三藐三菩提心
復言曰令一切人得辯才之利皆如是	作是願言令一切眾生皆得是辯
故我不任詣彼問疾	故我不任詣彼問疾
佛告賢者羅云	佛告羅睺羅
汝行詣維摩詰問疾	汝行詣維摩詰問疾
羅云白佛言我不堪任詣彼問疾	羅睺羅白佛言世尊我不堪任詣彼問疾
所以者何	所以者何
憶念昔時諸長者子來禮我足問我言	憶念昔時毘耶離諸長者子來詣我所稽首作禮問我言
羅云汝佛之子捨轉輪王出家為道	唯羅睺羅汝佛之子捨轉輪王位出家為道
其出家者有何榮冀	其出家者有何等利
我即為如事說沙門之榮冀	我即如法為說出家功德之利
時維摩詰來謂我言	時維摩詰來謂我言
羅云說沙門之榮冀不當如賢者所說	唯羅睺羅不應說出家功德之利
所以者何	所以者何
匪榮匪冀故為沙門為道者	無利無功德是為出家
羅云離此彼中	羅睺羅出家者無彼無此亦無中間
跡於泥洹	處於涅槃
受諸明智招諸聖賢	智者所受聖所行處
降伏眾魔入五道	降伏眾魔度五道
淨五眼受五力立五根	淨五眼得五力立五根
度彼岸化異學	不惱於彼離眾雜惡摧諸外道
為正導拯淤泥	超越假名出淤泥
為無我無彼受	無繫著無我所
無起隨順絕諸忿亂	無所受無擾亂
降己志護彼意	內懷喜護彼意
滅種姓開大學	隨禪定離眾過
為是故作沙門	若能如是是真出家
當教是諸童子此自然法	於是維摩詰語諸長者子汝等於正法中宜共出家
佛興難值	所以者何佛世難值
諸童子言居士我聞佛不教人違親為道	諸長者子言居士我聞佛言父母不聽不得出家
維摩詰言然當觀清淨發菩薩意	維摩詰言然汝等便發阿耨多羅三藐三菩提心
已應行者可得去家堅固之志	是即出家是即具足
即時三十二長者子皆發無上正真道意	爾時三十二長者子皆發阿耨多羅三藐三菩提心
故我不任詣彼問疾	故我不任詣彼問疾
佛告賢者阿難	佛告阿難
汝行詣維摩詰問疾	汝行詣維摩詰問疾
阿難白佛言我不堪任詣彼問疾	阿難白佛言世尊我不堪任詣彼問疾
所以者何	所以者何
憶念昔時世尊身小中風	憶念昔時世尊身小有疾
當用牛湩我時晨朝入維耶離至大姓梵志門下住	當用牛乳我即持缽詣大婆羅門家門下立
時維摩詰來謂我言	時維摩詰來謂我言
賢者阿難何為晨朝持缽住此	唯阿難何為晨朝持缽住此
我言居士佛身小中風	我言居士世尊身小有疾
當用牛湩故我到此	當用牛乳故來至此
維摩詰言止止唯阿難莫作是語	維摩詰言止止阿難莫作是語
如來身者金剛之數眾惡已斷諸善普會	如來身者金剛之體諸惡已斷眾善普會
當有何病	當有何疾當有何惱
默往阿難勿謗如來	默往阿難勿謗如來
慎莫復語	莫使異人聞此麤言
無使大尊神妙之天得聞此也他方佛國諸會菩薩且得聞焉	無令大威德諸天及他方淨土諸來菩薩得聞斯語
且夫阿難轉輪聖王用本德故尚得自在	阿難轉輪聖王以少福故尚得無病
豈況一切施德於人而為如來至真等正覺無量福會普勝者哉	豈況如來無量福會普勝者哉
行矣阿難勿為羞恥	行矣阿難勿使我等受斯恥也
莫使外道異學聞此麤言	外道梵志若聞此語當作是念
何聞我師自疾不能救	何名為師自疾不能救
安能救諸疾人所欲	而能救諸疾
疾行莫復宣言	仁可密速去勿使人聞
當知阿難如來法身非思欲身	當知阿難諸如來身即是法身非思欲身
佛為世尊過諸世間	佛為世尊過於三界
佛身無漏諸漏已盡	佛身無漏諸漏已盡
佛身無數眾行已除	佛身無為不墮諸數
其病有以	如此之身當有何疾當有何惱
時我世尊大自慚懼得無近佛而過聽	時我世尊實懷慚愧得無近佛而謬聽耶
即聞空中聲曰是阿難如居士之所言	即聞空中聲曰阿難如居士言
但為佛興於五濁之世故以是像開解一切貪貧之行	但為佛出五濁惡世現行斯法度脫眾生
便行阿難取湩莫慚	行矣阿難取乳勿慚
故我不任詣彼問疾	是故不任詣彼問疾
如是上首五百弟子皆說本所作	如是五百大弟子各各向佛說其本緣
一切向佛稱述維摩詰之美言	稱述維摩詰所言皆曰不任詣彼問疾
維摩詰所說經菩薩品第四	維摩詰所說經菩薩品第四
於是佛告彌勒菩薩	於是佛告彌勒菩薩
汝行詣維摩詰問疾	汝行詣維摩詰問疾
彌勒白佛言我不堪任詣彼問疾	彌勒白佛言世尊我不堪任詣彼問疾
所以者何	所以者何
憶念我昔於兜術天上為諸天人講法語說菩薩大人不退轉地之行時維摩詰來謂我言	憶念我昔為兜率天王及其眷屬說不退轉地之行時維摩詰來謂我言
卿彌勒在一生補處世尊所莂無上正真道者	彌勒世尊授仁者記一生當得阿耨多羅三藐三菩提
為用何生得彌勒	為用何生得受記乎
決用過去耶當來耶現在耶	過去耶未來耶現在耶
去者生盡未來無對現在無住	若過去生過去生已滅若未來生未來生未至若現在生現在生無住
如佛說冥生比丘曰是生是老是病是死是終是始	如佛所說比丘汝今即時亦生亦老亦滅
及未生與當生	若以無生得受記者無生即是正位
此兩者非無生耶	於正位中亦無受記
由是論之不從無生得最正覺	於正位中亦無受記亦無得阿耨多羅三藐三菩提
然則何用記彌勒決從如起耶從如滅耶	云何彌勒受一生記乎為從如生得受記耶為從如滅得受記耶
夫如者不起不滅	若以如生得受記者如無有生若以如滅得受記者如無有滅
一切人皆如也一切法亦如也	一切眾生皆如也一切法亦如也
眾聖賢亦如也	眾聖賢亦如也
至於彌勒亦如也	至於彌勒亦如也
所記莂無上正真道者則一切人為得決矣	若彌勒得受記者一切眾生亦應受記
所以者何	所以者何
如者不稱為己亦無他稱說	夫如者不二不異
如彌勒成最正覺者一切人民亦當從覺	若彌勒得阿耨多羅三藐三菩提者一切眾生皆亦應得
所以者何	所以者何
一切人民當從覺道故	一切眾生即菩提相
如彌勒滅度者一切人民亦當滅度	若彌勒得滅度者一切眾生亦應滅度
所以者何	所以者何
如來者不捨眾人獨滅度也	諸佛知一切眾生畢竟寂滅
必當滅度諸凡夫故	即涅槃相不復更滅
卿彌勒與天人談莫為非時	是故彌勒無以此法誘諸天子
佛者無往亦無還返	實無發阿耨多羅三藐三菩提心者亦無退者
若彌勒此諸天人念欲見道則為穿行道	彌勒當令此諸天子捨於分別菩提之見
不從身不從正覺亦不從意也	菩提者不可以身得不可以心得
都滅哉佛一切如化	寂滅是菩提滅諸相故
無比哉佛一切造業	不觀是菩提離諸緣故
無為哉佛一切不惑	不行是菩提無憶念故
以斷哉佛一切遠離	斷是菩提捨諸見故
無欲哉佛於諸受盛	離是菩提離諸妄想故
不雜哉佛都以一智兼	障是菩提障諸願故
樂哉佛眾所思樂	不入是菩提無貪著故
無言哉佛諸著不著	順是菩提順於如故
住哉佛以法情住	住是菩提住法性故
普入哉佛自然如也	至是菩提至實際故
不二哉佛二法已離(立哉佛積誠信)	不二是菩提離意法故
等哉佛如空等	等是菩提等虛空故
無數哉佛離起分處	無為是菩提無生住滅故
知彼哉佛眾意行知	知是菩提了眾生心行故
上哉佛諸入不貪	不會是菩提諸入不會故
不會哉佛近獄勞斷	不合是菩提離煩惱習故
非現名哉佛已諦見	無處是菩提無形色故
無色哉佛淨穢已離	如化是菩提無取捨故
順哉佛本性已清	無亂是菩提常自靜故
無受哉佛眾網已裂	無取是菩提離攀緣故
不多哉佛諸法等覺	無異是菩提諸法等故
無喻哉佛色好已捨	無比是菩提無可喻故
妙哉佛所覺甚遠	微妙是菩提諸法難知故
當其世尊說是法時彼諸天眾二百天人皆得不起法忍	世尊維摩詰說是法時二百天子得無生法忍
故我不任詣彼問疾	故我不任詣彼問疾
佛告光淨童子	佛告光嚴童子
汝行詣維摩詰問疾	汝行詣維摩詰問疾
我不堪任詣彼問疾	光嚴白佛言世尊我不堪任詣彼問疾
所以者何	所以者何
憶念我昔出維耶離大城	憶念我昔出毘耶離大城
時維摩詰方入城	時維摩詰方入城
我即為作禮而問言居士所從來	我即為作禮而問言居士從何所來
答我言吾從道場來	答我言吾從道場來
我問道場者何所是	我問道場者何所是
言	答曰
道場者無生之心是檢一惡意故	直心是道場無虛假故
淳淑之心是習增上故	發行是道場能辦事故
聖賢之心是往殊勝故	深心是道場增益功德故
道意之心是不忘捨故	菩提心是道場無錯謬故
布施之心是不望報故	布施是道場不望報故
持戒之心是得願具故	持戒是道場得願具故
忍辱之心是不亂眾人故	忍辱是道場於諸眾生心無礙故
精進之心是無退意故	精進是道場不懈退故
禪思之心是意行出故	禪定是道場心調柔故
智慧之心是慧眼見故	智慧是道場現見諸法故
慈心則是為等意故	慈是道場等眾生故
悲心則是為忍苦故	悲是道場忍疲苦故
喜心則是以法樂樂人故	喜是道場悅樂法故
護心則是為隨導捨著故	捨是道場憎愛斷故
神通之心是得六通故	神通是道場成就六通故
惟務之心是無恚怒故	解脫是道場能背捨故
滅心則是度人民故	方便是道場教化眾生故
四思之心是合聚人故	四攝是道場攝眾生故
多聞之心是從受成故	多聞是道場如聞行故
不生之心是如自然觀故	伏心是道場正觀諸法故
道品法心是不著數不墮故	三十七品是道場捨有為法故
諦心則是諸世間報已不積故	諦是道場不誑世間故
緣起之心是以不明不可盡至於老死皆無盡故	緣起是道場無明乃至老死皆無盡故
眾勞之靜是佛從是最正覺故	諸煩惱是道場知如實故
眾生之心是以人物自然故	眾生是道場知無我故
諸法之心是從空最正覺故	一切法是道場知諸法空故
伏諸魔心是以不傾動故	降魔是道場不傾動故
三界之場是雖處不墮欲故	三界是道場無所趣故
師子座場是善勝無畏故	師子吼是道場無所畏故
力無畏場是一切無難故	力無畏不共法是道場無諸過故
三達之智是無餘罣礙故	三明是道場無餘礙故
一意覺場是一切智普具故	一念知一切法是道場成就一切智故
如是仁者菩薩若應諸度無極	如是善男子菩薩若應諸波羅蜜
如應化人	教化眾生
得本祠護不墮欲者	諸有所作舉足下足
是為一切從佛心來立於一切佛法矣	當知皆從道場來住於佛法矣
當其世尊說是語時有五百天與人發無上正真道意	說是法時五百天人皆發阿耨多羅三藐三菩提心
故我不任詣彼問疾	故我不任詣彼問疾
佛告持人菩薩	佛告持世菩薩
汝行詣維摩詰問疾	汝行詣維摩詰問疾
持人白佛言我不堪任詣彼問疾	持世白佛言世尊我不堪任詣彼問疾
所以者何	所以者何
憶念我昔自於室住	憶念我昔住於靜室
天魔波旬從玉女萬二千	魔波旬從萬二千天女
狀如帝釋鼓樂弦歌來詣我室	狀如帝釋鼓樂絃歌來詣我所
稽首我足與其眷屬共供養我已於一面住	與其眷屬稽首我足合掌恭敬於一面立
我意謂是天帝釋	我意謂是帝釋
讚言	而語之言
善來拘翼雖福應有不當自恣	善來憍尸迦雖福應有不當自恣
一切欲樂當觀非常無強多失當修德本	當觀五欲無常以求善本於身命財而修堅法
魔言	即語我言
正士受是取此萬二千女可備掃灑	正士受是萬二千天女可備掃灑
我言	我言
拘翼無以此妖蠱之物要我釋迦弟子	憍尸迦無以此非法之物要我沙門釋子
此非我宜	此非我宜
時維摩詰來謂我言	時維摩詰來謂我言
族姓子莫於是起污意	非帝釋也
是為魔來嬈固汝耳	是為魔來嬈固汝耳
維摩詰言	即語魔言
波旬以此與我如我應受莫與釋迦弟子	是諸女等可以與我如我應受
魔即恐懼	魔即驚懼念
念維摩詰必不助我	維摩詰將無惱我
欲隱形去而不能隱盡現其神了不得去	欲隱形去而不能隱盡其神力亦不得去
而聞空中聲曰	即聞空中聲曰
波旬以玉女與之乃可得去	波旬以女與之乃可得去
魔以畏故強與玉女	魔以畏故俛仰而與
維摩詰言	爾時維摩詰語諸女言
魔以女與我	魔以汝等與我
今汝當發無上正真道意	今汝皆當發阿耨多羅三藐三菩提心
諸玉女言其已如是從道之教發大道意者當何以自娛樂	即隨所應而為說法令發道意
答言汝等便發無上正真道意	復言汝等已發道意
有樂法之樂可以自娛汝等得之不復樂欲樂也	有法樂可以自娛不應復樂五欲樂也
即問何謂法樂	天女即問何謂法樂
維摩詰言樂於喜不離佛	答言樂常信佛
樂於諦聞法	樂欲聽法
樂常供養眾	樂供養眾
樂知欲無常	樂離五欲
樂觀種為毒蛇	樂觀四大如毒蛇
樂隨護道意	樂隨護道意
樂安諸人物	樂饒益眾生
樂以禮敬人	樂敬養師
樂施諸所有	樂廣行施
樂奉真人戒	樂堅持戒
樂忍調不忍	樂忍辱柔和
樂精進力知行德本	樂勤集善根
樂禪善行	樂禪定不亂
樂智慧淵	樂離垢明慧
樂廣宣佛	樂廣菩提心
樂抑制魔	樂降伏眾魔
樂化塵勞	樂斷諸煩惱
樂佛國淨	樂淨佛國土
樂以相好合會教化	樂成就相好故修諸功德
樂嚴道場	樂嚴道場
(樂嚴道場樂三脫門樂泥洹道)樂入深法	樂聞深法不畏
樂三脫門	樂三脫門
樂嚴道場(樂三脫門樂泥洹道樂入深法)	樂嚴道場(樂聞深法不畏樂三脫門)
不樂非時	不樂非時
樂習自然人	樂近同學
不樂怒不諦	樂於非同學中心無恚礙
樂習善友	(樂將護惡知識)樂親近善知識
樂遠惡友	樂將護惡知識(樂親近善知識)
樂於好喜	樂心喜清淨
樂無有量道品之法	樂修無量道品之法
是為菩薩樂法之樂而以自娛	是為菩薩法樂
於是波旬謂諸玉女	於是波旬告諸女言
我欲與汝俱還天上	我欲與汝俱還天宮
曰	諸女言
曰以我等與此居士	諸女言以我等與此居士
樂法之樂我等甚樂非復樂欲樂也	有法樂我等甚樂不復樂五欲樂也
波旬言	魔言
可捨居士此諸玉女已其所有施於彼者是為菩薩	居士可捨此女一切所有施於彼者是為菩薩
維摩詰言我已捨矣	維摩詰言我已捨矣
汝便將去	汝便將去
使一切人遵承法行所願皆得	令一切眾生得法願具足
諸玉女即作禮而問言	於是諸女問維摩詰
我當云何止於魔天	我等云何止於魔宮
維摩詰言諸姊有天名曰無盡常開法門當從彼受	維摩詰言諸姊有法門名無盡燈汝等當學
何謂無盡開法門者譬如一燈燃百千燈	無盡燈者譬如一燈燃百千燈
冥者皆明明終不盡	冥者皆明明終不盡
如是諸姊夫一菩薩以道開導百千菩薩	如是諸姊夫一菩薩開導百千眾生令發阿耨多羅三藐三菩提心
其道意者終不盡耗而復增益	於其道意亦不滅盡
於是功德不以導彼彼故而有盡耗	隨所說法而自增益一切善法
是故名曰無盡常開法門	是名無盡燈也
汝等當從其受魔界無數天子玉女未有可此道意	汝等雖住魔宮以是無盡燈令無數天子天女發阿耨多羅三藐三菩提心者
如汝等者於如來為有返復法	為報佛恩
為一切人說已	亦大饒益一切眾生
魔眷屬皆去	爾時天女頭面禮維摩詰足隨魔還宮忽然不現
維摩詰所感動如是	世尊維摩詰有如是自在神力智慧辯才
世尊故我不任詣彼問疾	故我不任詣彼問疾
佛告長者子善見	佛告長者子善德
汝行詣維摩詰問疾	汝行詣維摩詰問疾
善見白佛言我不堪任詣彼問疾	善德白佛言世尊我不堪任詣彼問疾
所以者何	所以者何
憶念我昔在諸父舍盛祀大祀	憶念我昔自於父舍設大施會
至于七日	期滿七日
時維摩詰來入祠壇謂我言	時維摩詰來入會中謂我言
長者子不當祀祠如眾人祠	長者子夫大施會不當如汝所設
當祀法祠	當為法施之會
何用是思欲祠為	何用是財施會為
我問何如為法之祠祀	我言居士何謂法施之會
維摩詰言	答曰
其為祠者無本行故敬待眾人是則法祠	法施會者無前無後一時供養一切眾生是名法施之會
為之奈何	曰何謂也
謂為佛事不斷慈	謂以菩提起於慈心
為人事不斷悲	以救眾生起大悲心
為法事不斷喜	以持正法起於喜心
為慧力不斷護	以攝智慧行於捨心
為布施不斷檀	以攝慳貪起檀波羅蜜
戒化人不斷律	以化犯戒起尸羅波羅蜜
知非我不斷忍	以無我法起羼提波羅蜜
身意行不斷精進	以離身心相起毘梨耶波羅蜜
惟道事不斷禪思	以菩提相起禪波羅蜜
為博聞不斷智慧	以一切智起般若波羅蜜
若無施不斷惟空	教化眾生而起於空
行俗數中不斷無想	不捨有為法而起無相
在所墮生不斷無願	示現受生而起無作
護持正法不斷力行	護持正法起方便力
以恩會人不斷壽命	以度眾生起四攝法
知人如如不斷謙敬	以敬事一切起除慢法
堅其德本不斷命財	於身命財起三堅法
為六思念不斷其念	於六念中起思念法
行六堅法不斷學意	於六和敬起質直心
修正受不斷淨命	正行善法起於淨命
行好喜不斷習真	心淨歡喜起近賢聖
斷意不生不斷愚人	不憎惡人起調伏心
為沙門不斷正性	以出家法起於深心
善諷受不斷聞德	以如說行起於多聞
山澤受法不斷閑居	以無諍法起空閑處
念生佛慧不斷宴坐	趣向佛慧起於宴坐
為一切勞不斷賢者行地	解眾生縛起修行地
嚴飾相及佛國不斷分部福行	以具相好及淨佛土起福德業
隨眾人行而為說法不斷分部智慧	知一切眾生心念如應說法起於智業
一切智覺一切善法具足不斷以道品正法懷來一切	以得一切智慧一切善法起於一切助佛道法
是為法之祠祀	如是善男子是為法施之會
菩薩立法祠者為得祠祀最偶之福為世間上	若菩薩住是法施會者為大施主亦為一切世間福田
當其世尊說是法時梵志眾中二百婆羅門發無上正真道意	世尊維摩詰說是法時婆羅門眾中二百人皆發阿耨多羅三藐三菩提心
我時甚自雅奇得與正士高行者會便解頸百千珠瓔以上之	我時心得清淨歎未曾有稽首禮維摩詰足即解瓔珞價直百千以上之
不肯取	不肯取
我言	我言
取是而有所悅自可	居士願必納受隨意所與
念昔者維摩詰乃取珠瓔分作兩分	維摩詰乃受瓔珞分作二分
仍如祠舍持一分與諸下劣國中貧者	持一分施此會中一最下乞人
又持一分奉彼頭波變如來至真等正覺	持一分奉彼難勝如來
并見其眾及國土頭波變(漢言固受)其國名炎氣	一切眾會皆見光明國土難勝如來
皆見珠瓔懸彼國上變成彼佛珠交露棚	又見珠瓔在彼佛上變成四柱寶臺四面嚴飾不相障蔽
既見是化又聞其言	時維摩詰現神變已作是言
如是仁人施者得近如來而上達嚫不以想施貧亦等無若干念	若施主等心施一最下乞人猶如如來福田之相無所分別
有大悲意不望其報	等于大悲不求果報
惠此法祠為具足已	是則名曰具足法施
國中貧人見此變化	城中一最下乞人見是神力
聞彼佛語	聞其所說
皆發無上正真道意	皆發阿耨多羅三藐三菩提心
故我不任詣彼問疾	故我不任詣彼問疾
如是一切菩薩各稱其所說不任詣彼	如是諸菩薩各各向佛說其本緣稱述維摩詰所言皆曰不任詣彼問疾
維摩詰所說經諸法言品第五	文殊師利問疾品第五
佛復告文殊師利(漢言濡首)	爾時佛告文殊師利
汝詣維摩詰問疾	汝行詣維摩詰問疾
文殊師利白佛言世尊彼維摩詰雖優婆塞	文殊師利白佛言世尊彼上人者難為詶對
入深法要	深達實相
其德至淳	善說法要
以辯才立	辯才無滯
智不可稱	智慧無礙
一切菩薩法式悉聞	一切菩薩法式悉知
諸佛藏處無不得入	諸佛祕藏無不得入
進御眾魔降之以德	降伏眾魔遊戲神通
然猶復求依佛住者	雖然當承佛聖旨詣彼問疾
於是眾菩薩大弟子釋梵四天王皆念	於是眾中諸菩薩大弟子釋梵四天王等咸作是念
今得文殊師利與維摩詰二人共談不亦具足大道說哉	今二大士文殊師利維摩詰共談必說妙法
即時八千菩薩五百弟子百千天人同意欲行	即時八千菩薩五百聲聞百千天人皆欲隨從
於是文殊師利與諸菩薩大弟子及諸天人眷屬圍遶俱入維耶離大城	於是文殊師利與諸菩薩大弟子眾及諸天人恭敬圍繞入毘耶離大城
長者維摩詰心念	爾時長者維摩詰心念
今文殊師利與大眾俱來	今文殊師利與大眾俱來
吾將立空室	即以神力空其室內
合座為一座以疾而臥	唯置一床以疾而臥
文殊師利既入其舍	文殊師利既入其舍
見其室空	見其室空
除去所有更寢一床	無諸所有獨寢一床
維摩詰言勞乎文殊師利不面在昔辱來相見	時維摩詰言善來文殊師利不來相而來不見相而見
文殊師利言	文殊師利言如是居士
如何居士忍斯種作疾	且置是事居士是疾寧可忍不
寧有損不至增乎	療治有損不至增乎
世尊慇懃致問無量	世尊慇懃致問無量
居士是病何所正立	居士是疾何所因起
其生久如	其生久如
當何時滅	當云何滅
維摩詰言	維摩詰言
是生久矣從癡有愛則我病生	從癡有愛則我病生
用一切人病是故我病	以一切眾生病是故我病
若一切人得不病者則我病滅	若一切眾生病滅則我病滅
所以者何	所以者何
欲建立眾人故菩薩入生死為之病	菩薩為眾生故入生死有生死則有病
使一切人皆得離病則菩薩無復病	若眾生得離病者則菩薩無復病
譬如長者有一子得疾	譬如長者唯有一子其子得病
以其病故父母諸父為之生疾	父母亦病
其子病愈父母亦愈	若子病愈父母亦愈
菩薩如是於一切人愛之若子	菩薩如是於諸眾生愛之若子
彼人病我則病彼不病則不病	眾生病則菩薩病眾生病愈菩薩亦愈
又言菩薩病何所立	又言是疾何所因起
菩薩病者以大悲立	菩薩病者以大悲起
文殊師利言何以空無供養	文殊師利言居士此室何以空無侍者
維摩詰言諸佛土與此舍皆空如空	維摩詰言諸佛國土亦復皆空
又問何謂為空	又問以何為空
答曰空於空	答曰以空空
又問解一為空	又問空何用空
答曰空無與之為空空	答曰以無分別空故空
又問空復誰為	又問空可分別耶
答曰思想者也彼亦為空	答曰分別亦空
又問空者當於何求	又問空當於何求
答曰空者當於六十二見中求	答曰當於六十二見中求
又問六十二見當於何求	又問六十二見當於何求
答曰當於如來解脫中求	答曰當於諸佛解脫中求
又問如來解脫者當於何求	又問諸佛解脫當於何求
答曰當於眾人意行中求	答曰當於一切眾生心行中求
又仁所問何無供養	又仁所問何無侍者
一切眾魔皆是吾養彼諸轉者亦吾養也	一切眾魔及諸外道皆吾侍也
所以者何	所以者何
魔行者受生死	眾魔者樂生死
生死者則菩薩養	菩薩於生死而不捨
彼轉者受諸見	外道者樂諸見
菩薩於諸見不傾動	菩薩於諸見而不動
文殊師利言居士所疾為何等類	文殊師利言居士所疾為何等相
答曰仁者我病不現不可見	維摩詰言我病無形不可見
又問云何是病與身合意合乎	又問此病身合耶心合耶
答曰我病身合者身為地	答曰非身合身相離故
意合者意為幻法	亦非心合心如幻故
又問四種地種水種火種風種何等種病	又問地大水大火大風大於此四大何大之病
答曰	答曰
答曰是種者一切人所習也	而眾生病從四大起以其有病是故我病
云何文殊師利菩薩觀諸疾意又以何習於有疾菩薩	爾時文殊師利問維摩詰言菩薩應云何慰喻有疾菩薩
文殊師利言於非常身不以泥洹	維摩詰言說身無常不說厭離於身
常現不婬在身有苦不以泥洹安而喜之	說身有苦不說樂於涅槃
現於非身為眾人導	說身無我而說教導眾生
身之空寂不以永寂	說身空寂不說畢竟寂滅
為現本作	說悔先罪而不說入
恒悲彼疾不自計疾	於過去以己之疾愍於彼疾
以識宿命	當識宿世無數劫苦
導利人物而無所惑	當念饒益一切眾生
念善本	憶所修福
修淨命	念於淨命
不望彼	勿生憂惱
常精進	常起精進
為醫王滅眾病	當作醫王療治眾病
是為菩薩能與疾者相習	菩薩應如是慰喻有疾菩薩令其歡喜
文殊師利又問何謂菩薩有疾其意不亂	文殊師利言居士有疾菩薩云何調伏其心
維摩詰言菩薩疾者意知	維摩詰言有疾菩薩應作是念
是前未近之罪住欲處故是病皆為不誠之思在眾勞故	今我此病皆從前世妄想顛倒諸煩惱生
又問疾者自於其法都不可得	無有實法誰受病者
所以者何	所以者何
如是病者但倚四大又此諸大為都無主	四大合故假名為身四大無主
是所倚亦無我	身亦無我
是病無我專著	又此病起皆由著我
兩無專著得病本者必知精進	是故於我不應生著既知病本
無我人想為起法相	即除我想及眾生想當起法想
身為法數	(應作是念)但以眾法合成此身
法起則起	起唯法起
法滅則滅	滅唯法滅
法轉轉不相念不相知	又此法者各不相知
起者不言我起	起時不言我起
滅者不言我滅	滅時不言我滅
知法想者將養其意而無所住	彼有疾菩薩為滅法想當作是念
若以法想	此法想者亦是顛倒
受報大止	顛倒者是即大患
已離病者我不為是	我應離之
何謂斷病	云何為離
謂我作非我作悉斷	離我我所
何謂是我作非我作斷	云何離我我所
謂己自無欲	謂離二法
何謂己自無欲	云何離二法
謂內無習行	謂不念內外諸法
謂等不動不可動	行於平等
何謂為等	云何平等
謂我等泥洹等	為我等涅槃等
所以者何	所以者何
此二皆空	我及涅槃此二皆空
何名為空	以何為空
所言為空	但以名字故空
二者如是	如此二法無決定性
凡聖道成皆從平等	得是平等無有餘病唯有空病
病亦不異	空病亦空
何謂所受亦空	是有疾菩薩以無所受而受諸受
謂已曉了不覺諸痛不盡於痛以取證際	未具佛法亦不滅受而取證也
如是二者為諸痛長一切惡道已竟近一切人興大悲哀	設身有苦念惡趣眾生起大悲心
吾為眾人作自省法觀以除其病	我既調伏亦當調伏一切眾生但除其病
而不除法	而不除法
亦不除其本病所生知其根本而為說法	為斷病本而教導之
何謂為本	何謂病本
謂始未然	謂有攀緣
未熾然者則病之本	從有攀緣則為病本
何謂不然	何所攀緣
於三界而不然	謂之三界
其不然何用知謂止心	云何斷攀緣
謂止心	以無所得
止心者以不得也非不然也	若無所得則無攀緣
何以不得	何謂無所得
二見不得謂內見外見是無所得	謂離二見何謂二見謂內見外見是無所得
此文殊師利為疾菩薩其意不亂雖有老死	文殊師利是為有疾菩薩調伏其心為斷老病死苦
菩薩覺之	是菩薩菩提
若不如是己所修治為無惠利	若不如是己所修治為無慧利
譬如勝怨乃可為勇	譬如勝怨乃可為勇
如是兼除老死苦者菩薩之謂也	如是兼除老病死者菩薩之謂也
菩薩若病當作是觀	彼有疾菩薩應復作是念
如我此病非真非有	如我此病非真非有
亦是眾人非真非有	眾生病亦非真非有
已觀如是不墮妄見以興大悲	作是觀時於諸眾生若起愛見大悲
彼必來者為斷其勞以合道意為彼大悲	即應捨離
所以者何	所以者何
菩薩墮妄見其大悲者有數出生	(菩薩斷除客塵煩惱而起大悲)愛見悲者則於生死有疲厭心
不墮妄見大悲菩薩不以數生	菩薩斷除客塵煩惱而起大悲(愛見悲者則於生死有疲厭心)
為脫出生為脫受身能為彼人說佛說法是其誓也	所生無縛能為眾生說法解縛
如佛言曰其自安身不解彼縛不得是處	如佛所說若自有縛能解彼縛無有是處
而自安身又解彼縛斯得是處	若自無縛能解彼縛斯有是處
故曰已脫菩薩其行不縛	是故菩薩不應起縛
何謂縛何謂解	何謂縛何謂解
(菩薩禪定以縛)諸我以道縛我	(貪著禪味是菩薩縛)以方便生是菩薩解
菩薩禪定以縛(諸我以道縛我)	貪著禪味是菩薩縛(以方便生是菩薩解)
菩薩無權執智縛	又無方便慧縛
行權執智解	有方便慧解
智不執權縛	無慧方便縛
智而執權解	有慧方便解
彼何謂無權執智縛	何謂無方便慧縛
謂以空無相不願之法生	(謂菩薩以愛見心莊嚴佛土成就眾生)於空無相無作法中而自調伏
不治相及佛國以化人	謂菩薩以愛見心莊嚴佛土成就眾生(於空無相無作法中而自調伏)
是無權執智之縛也	是名無方便慧縛
何謂行權執智解	何謂有方便慧解
謂修相及佛國開化人而曉空無相不願之法生	謂不以愛見心莊嚴佛土成就眾生於空無相無作法中以自調伏而不疲厭
是行權執智之解也	是名有方便慧解
何謂智不執權縛	何謂無慧方便縛
謂以見行勞望受立修行一切德善之本	謂菩薩住貪欲瞋恚邪見等諸煩惱而植眾德本
是智不執權之縛也	是名無慧方便縛
何謂智而執權解	何謂有慧方便解
謂斷諸見行勞望之受以殖眾德之本而分布此道	謂離諸貪欲瞋恚邪見等諸煩惱而植眾德本迴向阿耨多羅三藐三菩提
是智而執權之解也	是名有慧方便解
彼有疾菩薩已如是下此法	文殊師利彼有疾菩薩應如是觀諸法
設身有病觀其無常為苦為空為非身是為智慧	又復觀身無常苦空非我是名為慧
又身所受不以斷惡生死	雖身有疾常在生死
善利人民心合乎道是為權行	饒益一切而不厭倦是名方便
又若身病知異同意彼過非新則觀其故是為智慧	又復觀身身不離病病不離身是病是身非新非故是名為慧
假使身病不以都滅所當起者是為權行	設身有疾而不永滅是名方便
是文殊師利為疾菩薩其意	文殊師利有疾菩薩應如是調伏其心
不亂亦不高住	不住其中亦復不住不調伏心
所以者何	所以者何
若高住者是愚人法	若住不調伏心是愚人法
以卑住者是弟子法	若住調伏心是聲聞法
故菩薩住不高不卑	是故菩薩不當住於調伏不調伏心
於其中無所處是菩薩行	離此二法是菩薩行
不凡夫行不賢夫行是菩薩行	(在於生死不為污行住於涅槃不永滅度是菩薩行)非凡夫行非賢聖行是菩薩行
在生死行不為污行是菩薩行	在於生死不為污行(住於涅槃不永滅度是菩薩行非凡夫行非賢聖行是菩薩行)
觀泥洹行不依泥洹是菩薩行	(在於生死不為污行)住於涅槃不永滅度是菩薩行(非凡夫行非賢聖行是菩薩行)
行於四魔過諸魔行是菩薩行	雖過魔行而現降眾魔是菩薩行
博學慧行無不知時之行是菩薩行	求一切智無非時求是菩薩行
觀無生行不謂難至是菩薩行	雖觀諸法不生而不入正位是菩薩行
在緣起行於諸見而無欲是菩薩行	雖觀十二緣起而入諸邪見是菩薩行
在諸人眾無勞望行是菩薩行	雖攝一切眾生而不愛著是菩薩行
在閑居行不盡身意是菩薩行	雖樂遠離而不依身心盡是菩薩行
於三界行不壞法情是菩薩行	雖行三界而不壞法性是菩薩行
為空無行一切眾事清德皆行是菩薩行	雖行於空而植眾德本是菩薩行
行六度無極為眾人意行而度無極是菩薩行	雖行六波羅蜜而遍知眾生心心數法是菩薩行
行六神通不盡漏行是菩薩行	雖行六通而不盡漏是菩薩行
以止觀知魔行不滅跡行是菩薩行	雖行止觀助道之法而不畢竟墮於寂滅是菩薩行
於弟子緣一覺所不應不現行不為毀佛法行是菩薩行	雖現聲聞辟支佛威儀而不捨佛法是菩薩行
說是語時八千天人發無上正真道意文殊師利童子甚悅	說是語時文殊師利所將大眾其中八千天子皆發阿耨多羅三藐三菩提心
賢者舍利弗心念	爾時舍利弗(見此室中無有床座)作是念
無床座是菩薩大弟子當於何坐	見此室中無有床座(作是念)斯諸菩薩大弟子眾當於何坐
維摩詰知其意即謂言	長者維摩詰知其意語舍利弗言
云何賢者為法來耶求床座也	云何仁者為法來耶求床座耶
舍利弗言居士我為法來非利所安	舍利弗言我為法來非為床座
維摩詰言唯賢者其利法者不貪軀命	維摩詰言唯舍利弗夫求法者不貪軀命
何況床座	何況床座
唯舍利弗夫利法者非有色痛想行	夫求法者非有色受想行識之求
識求	非有界入之求
非有陰種諸入之求	非有欲色無色之求
非有欲色無色之求	唯舍利弗夫求法者不著佛求不著法求不著眾求
唯舍利弗夫求法者不著佛求不著法求不著眾求	
又舍利弗夫求法者無知苦求	夫求法者無見苦求
無斷習求	無斷集求
無造盡證	無造盡證
惟道之求	修道之求
所以者何	所以者何
法無放逸	法無戲論
當知苦習當為盡證以惟致道斯求法者無放逸之求也法	若言我當見苦斷集證滅修道是則戲論非求法也
舍利弗無有塵離婬塵	法名無染
其染污者即為在邊	若染於法乃至涅槃
斯求法者無婬樂之求也法	是則染著非求法也
舍利弗無有疆界	法無行處
在疆界者則有分數斯求法者無疆界之求也	若行於法是則行處非求法也
法無不淨	法無取捨
在不淨者於法有取有放斯求法者無取放之求也	若取捨法是則取捨非求法也
法無巢窟	法無處所
有法者則為有窟斯求法者無窟倚之求也	若著處所是則著處非求法也
法無有想	法名無相
在占想者則為堅識斯求法者無占想之求也	若隨相識是則求相非求法也
法無有漏	法不可住
在流法者為一切近斯求法者無一切之求也	若住於法是則住法非求法也
法無見聞無念無知	法不可見聞覺知
於法有見聞念知者則為已別斯求法者為無見聞之求也	若行見聞覺知是則見聞覺知非求法也
是故舍利弗求法者一切法唯無求也	是故舍利弗若求法者於一切法應無所求
說是語時五百天人諸法法眼生	說是語時五百天子於諸法中得法眼淨
於是維摩詰問文殊師利	爾時長者維摩詰問文殊師利
仁者遊於無量無數佛國億百那術	仁者遊於無量千萬億阿僧祇國
何等佛土為一切持一切有好師子之座	何等佛土有好上妙功德成就師子之座
文殊師利言	文殊師利言
有族姓子東方去此佛國度如三十六恒沙等剎其世界名須彌幡	居士東方度三十六恒河沙國有世界名須彌相
其佛號須彌燈王如來至真等正覺今現在	其佛號須彌燈王今現在
其佛身八萬四千由延	彼佛身長八萬四千由旬
須彌幡國有八百四十萬師子之座	其師子座高八萬四千由旬
彼國如來為一切持其師子座為一切嚴	嚴飾第一
於是維摩詰則如其像三昧正受	於是長者維摩詰
現神足	現神通力
應時彼佛須彌燈王如來遣三萬二千師子座	即時彼佛遣三萬二千師子座
高廣淨好昔所希見	高廣嚴淨
昔所希見一切弟子菩薩諸天釋梵四天王來入維摩詰舍	來入維摩詰室諸菩薩大弟子釋梵四天王等昔所未見
見其室極廣大悉苞容三萬二千師子座所立處不迫迮	其室廣博悉皆包容三萬二千師子座無所妨礙
於維耶離城無所罣礙	於毘耶離城
於佛所止及四天處無所罣礙	及閻浮提四天下亦不迫迮
悉見如故若前不減	悉見如故
維摩詰言	爾時維摩詰語文殊師利
文殊師利就師子座與諸菩薩上人俱坐當自立身如彼座像	就師子座與諸菩薩上人俱坐當自立身如彼座像
其得神通菩薩即自變形為四萬二千由延坐師子座	其得神通菩薩即自變形為四萬二千由旬坐師子座
其邊菩薩大弟子皆不能昇	諸新發意菩薩及大弟子皆不能昇
維摩詰言	爾時維摩詰語舍利弗
唯舍利弗就師子座	就師子座
舍利弗言族姓子此座為高廣吾不能昇	舍利弗言居士此座高廣吾不能昇
維摩詰言賢者為須彌燈王如來作禮	維摩詰言唯舍利弗為須彌燈王如來作禮
然後可坐	乃可得坐
於是邊菩薩大弟子即為須彌燈王如來作禮	於是新發意菩薩及大弟子即為須彌燈王如來作禮
便得坐師子座	便得坐師子座
舍利弗言	舍利弗言
未曾有也族姓子如是小室乃容受此高廣之座	居士未曾有也如是小室乃容受此高廣之座
於維耶離城無所罣礙	於毘耶離城無所妨礙
於佛所止及四天處無所罣礙於諸國邑天龍神宮亦無罣礙	又於閻浮提聚落城邑及四天下諸天龍王鬼神宮殿亦不迫迮
維摩詰言	維摩詰言
唯然舍利弗諸如來諸菩薩有八不思議門	唯舍利弗諸佛菩薩有解脫名不可思議
得知此門者以須彌之高廣入芥子中	若菩薩住是解脫者以須彌之高廣內芥子中
無所增減因現儀式	無所增減須彌山王本相如故
使四天王與忉利天不知誰內我著此	而四天王忉利諸天不覺不知己之所入
而異人者見須彌入芥子	唯應度者乃見須彌入芥子中
是為入不思議疆界之門也	是名住不思議解脫法門
又舍利弗立不思議門菩薩者以四大海水入一毛孔	又以四大海水入一毛孔
不嬈魚鱉黿鼉水性之屬	不嬈魚鱉黿鼉水性之屬而彼大海本相如故
不使龍鬼神阿須倫迦留羅知我何入	諸龍鬼神阿修羅等不覺不知己之所入
因喻儀式其於眾生無所嬈害	於此眾生亦無所嬈
又舍利弗於是三千世界如佛所斷以右掌排置恒沙佛國	又舍利弗住不可思議解脫菩薩斷取三千大千世界如陶家輪著右掌中擲過恒河沙世界之外
而人不知誰安我往	其中眾生不覺不知己之所往
又引還復故處	又復還置本處
都不使人有往來想	都不使人有往來想
因而現儀	而此世界本相如故
又舍利弗有無量人生死奉律	又舍利弗或有眾生樂久住世而可度者
立不思議門菩薩者為奉律人現七夜為劫壽人信知謂劫過不知是七夜也	菩薩即延七日以為一劫令彼眾生謂之一劫
又舍利弗立不思議門菩薩者現諸剎好以為一剎	又舍利弗住不可思議解脫菩薩以一切佛土嚴飾之事集在一國示於眾生
立一切人置其右掌順化其意	又菩薩以一佛土眾生置之右掌
與遊諸剎令如日現	飛到十方遍示一切
不震一國	而不動本處
從是禮事十方諸佛又令一切人從一毛孔見	又舍利弗十方眾生供養諸佛之具菩薩於一毛孔皆令得見
十方諸日月星像	又十方國土所有日月星宿於一毛孔普使見之
十方陰冥皆隨入門	又舍利弗十方世界所有諸風菩薩悉能吸著口中
既無所害	而身無損
又使佛國所有不減一切曠然	又十方世界劫盡燒時以一切火內於腹中
又能蹶取下方恒沙等剎	又於下方過恒河沙等諸佛世界
舉置殊異無數佛土	取一佛土舉著上方過恒河沙無數世界
若接頹坎安措地	如持鍼鋒舉一棗葉而無所嬈
又立不思議門菩薩者(為一切人故如佛像色貌立以立之如緣一覺像色貌立以立之如弟子像色貌立以立之或如釋如梵)如轉輪王像色貌立以立之	又舍利弗住不可思議解脫菩薩能以神通(現作佛身或現辟支佛身或現聲聞身或現帝釋身或現梵王身或現世主身)或現轉輪王身
(又立不思議門菩薩者為一切人故)如佛像色貌立以立之如緣一覺像色貌立以立之如弟子像色貌立以立之或如釋如梵(如轉輪王像色貌立以立之)	(又舍利弗住不可思議解脫菩薩能以神通)現作佛身或現辟支佛身或現聲聞身或現帝釋身或現梵王身或現世主身(或現轉輪王身)
隨十方語言音聲上中下之所願一切以佛柔軟音響而誘立之	又十方世界所有眾聲上中下音皆能變之令作佛聲
為出佛語無常苦空非身之聲	演出無常苦空無我之音
以如事說諸佛法言出是輩聲	及十方諸佛所說種種之法皆於其中普令得聞
於是耆年大迦葉聞說菩薩不思議門謂舍利弗言	是時大迦葉聞說菩薩不可思議解脫法門歎未曾有謂舍利弗
譬如賢者於凡人前現眾名香非彼所見則不能知	譬如有人於盲者前現眾色像非彼所見
為若此也今諸弟子聞是語者可一時見不思議作	一切聲聞聞是不可思議解脫法門不能解了為若此也
其誰聞此不思議門不發無上正真道者	智者聞是其誰不發阿耨多羅三藐三菩提心
於此賢者吾等何為永絕其根於此大乘已如敗種	我等何為永絕其根於此大乘已如敗種
一切弟子聞是說者	一切聲聞聞是不可思議解脫法門
當以悲泣曉喻一切三千世界	皆應號泣聲震三千大千世界
其諸菩薩可悅預喜如是說當頂受	一切菩薩應大欣慶頂受此法
若曉了不思議門者一切魔眾無如之何	若有菩薩信解不可思議解脫法門者一切魔眾無如之何
大迦葉說是語時三萬二千天人皆發無上正真道意	大迦葉說是語時三萬二千天子皆發阿耨多羅三藐三菩提心
維摩詰報大迦葉言	爾時維摩詰語大迦葉
唯然賢者十方無量無央數魔魔怪賢者悉行恐怖	仁者十方無量阿僧祇世界中作魔王者
立不思議門菩薩者常解度人魔之所為	多是住不可思議解脫菩薩以方便力教化眾生現作魔王
十方無量或從菩薩求索手足	又迦葉十方無量菩薩或有人從乞手足
耳鼻頭眼髓腦血肉肌體	耳鼻頭目髓腦血肉皮骨
妻子男女眷屬及求國城墟聚財穀	聚落城邑妻子奴婢象馬車乘
金銀明月珠玉珊瑚珍寶	金銀琉璃車磲馬瑙珊瑚琥珀真珠珂貝
衣裘飲食	衣裘飲食
一切所有皆從求索立不思議門菩薩者能以善權為諸菩薩方便示現堅固其性	如此乞者多是住不可思議解脫菩薩以方便力而往試之令其堅固
所以者何	所以者何
菩薩者當上	住不可思議解脫菩薩有威德力故現行逼迫示諸眾生如是難事
及不可使凡民逼迫之也	凡夫下劣無有力勢不能如是逼迫菩薩
譬如迦葉龍象蹴踏非驢所堪	譬如龍象蹴踏非驢所堪
立不思議門菩薩入權慧力者也	是名住不可思議解脫菩薩智慧方便之門
觀人物品第七	維摩詰所說經觀眾生品第七
於是文殊師利問維摩詰言	爾時文殊師利問維摩詰言
菩薩何以觀察人物	菩薩云何觀於眾生
答曰譬如幻者見幻事相菩薩觀人物為若此	維摩詰言譬如幻師見所幻人菩薩觀眾生為若此
譬如達士見水中月	如智者見水中月
譬如明鏡見其面像	如鏡中見其面像
取要言之如熱時之焰	如熱時焰
如呼聲之響	如呼聲響
如空中之霧	如空中雲
如地水火風空	如第五大
如諸情同等	如第七情
如無像之像	如無色界色
如真人斷三垢	如阿羅漢三毒
如溝港見自身	如得忍菩薩貪恚毀禁
如如來諸所有	如佛煩惱習
如所見諸色像	如盲者見色
如得盡定無身不身	如入滅盡定出入息
如空中之鳥無跡	如空中鳥跡
如夢所見已寤	如夢所見已寤
如未生塵	(如滅度者受身)如無煙之火
如真人現	如滅度者受身(如無煙之火)
菩薩觀人物為若此也	菩薩觀眾生為若此
文殊師利曰如是觀者	文殊師利言若菩薩作是觀者
何以行慈	云何行慈
答曰如是觀人	維摩詰言菩薩作是觀已
人物為幻知法亦然而為說法	自念我當為眾生說如斯法
以慈修止	是即真實慈也
止而慈者為無所起	行寂滅慈無所生故
行不嬈慈以無瑕穢	行不熱慈無煩惱故
行等之慈等于三塗	行等之慈等三世故
行無諍慈無所止處	行無諍慈無所起故
行不二慈內外無習	行不二慈內外不合故
行不怒慈為都成就	行不壞慈畢竟盡故
行牢強慈強若金剛莫能沮壞	行堅固慈心無毀故
行清白慈內性已淨	行清淨慈諸法性淨故
行平等慈平若虛空	行無邊慈如虛空故
行如來慈如本隨覺	行如來慈得如相故
行佛之慈覺諸凡人	行佛之慈覺眾生故
行自然慈以自覺正	行自然慈無因得故
行道之慈同其所味	行菩提慈等一味故
行無比慈能卻眾惡	行無等慈斷諸愛故
行大悲慈導以大乘	行大悲慈導以大乘故
行不視慈其視如空	行無厭慈觀空無我故
行布施慈無所遺忘	行法施慈無遺惜故
行戒以慈與惡戒眼	行持戒慈化毀禁故
行忍以慈彼我皆護	行忍辱慈護彼我故
行精進慈荷負眾人	行精進慈荷負眾生故
行一心慈思所當念	行禪定慈不受味故
行智慧慈而以知時	行智慧慈無不知時故
行善權慈一切現聞	行方便慈一切示現故
行不諂慈意淨無求	行無隱慈直心清淨故
行不我慈無復惡意	行無誑慈不虛假故
行安慰慈至于得佛	行安樂慈令得佛樂故
為立大安菩薩之慈為若此也	菩薩之慈為若此也
文殊師利又問何謂為悲	文殊師利又問何謂為悲
曰所造德本修辯為人	答曰菩薩所作功德皆與一切眾生共之
何謂為喜	何謂為喜
曰所以施眾而無悔	答曰有所饒益歡喜無悔
何謂為護	何謂為捨
又問生死為畏菩薩何以御之	文殊師利又問生死有畏菩薩當何所依
曰生死畏者菩薩以聖大之意為之作御	維摩詰言菩薩於生死畏中當依如來功德之力
又問欲建聖大當何所立	文殊師利又問菩薩欲依如來功德之力當於何住
曰建聖大者必等一切	答曰菩薩欲依如來功德力者當住
而度眾生	度脫一切眾生
又問欲度眾生當何除解	又問欲度眾生當何所除
曰度眾生者解其勞塵	答曰欲度眾生除其煩惱
又問既解勞塵當復何應	又問欲除煩惱當何所行
曰已解勞塵當應自然	答曰當行正念
又問何所施行而應自然	又問云何行於正念
曰不起不滅是應自然	答曰當行不生不滅
又問何等不起何等不滅	又問何法不生何法不滅
曰不善不起善者不滅	答曰不善不生善法不滅
又問善不善孰為本	又問善不善孰為本
曰善不善身為本	答曰身為本
又問身孰為本	又問身孰為本
曰欲貪為本	答曰欲貪為本
又問欲貪孰為本	又問欲貪孰為本
曰不誠之雜為本	答曰虛妄分別為本
又問不誠之雜孰為本	又問虛妄分別孰為本
曰不住為本	答曰無住為本
如是仁者不住之本無所為本	答曰無住則無本文殊師利
從不住本立一切法	從無住本立一切法
於是有天在其室止	時維摩詰室有一天女
聞上人言	見諸大人聞所說法
現其天身	便現其身
即以天華散諸菩薩大弟子上	即以天華散諸菩薩大弟子上
華至諸菩薩即如應	華至諸菩薩即皆墮落
若持至大弟子即著不墮	至大弟子便著不墮
一切弟子神足舉華便不墮落	一切弟子神力去華不能令去
天問舍利弗	爾時天女問舍利弗
何故舉華	何故去華
曰不如應	答曰此華不如法
是以舉之	是以去之
天曰不然	天曰
此華如應	是華無所分別
賢者自為應不應耳	仁者自生分別想耳
觀諸大人華不著身者以一切棄應不應也	觀諸菩薩華不著者已斷一切分別想故
譬如丈夫畏時非人得其便	譬如人畏時非人得其便
弟子畏生死故色聲香味細滑得其便	如是弟子畏生死故色聲香味觸得其便也
已離畏者一切五樂無能為也	已離畏者一切五欲無能為也
止處未斷華著身耳	結習未盡華著身耳
止處斷者華不著也	結習盡者華不著也
舍利弗言	舍利弗言
天止此室其已久如	天止此室其已久如
曰至於此久如耆年解脫	答曰我止此室如耆年解脫
又問止此久耶	舍利弗言止此久耶
曰耆年解脫亦何如久	天曰耆年解脫亦何如久
舍利弗默而不答	舍利弗默然不答
天曰如何耆舊大智而默	天曰如何耆舊大智而默
曰真解者無所言取故吾於是不知所云	答曰解脫者無所言說故吾於是不知所云
天曰若耆年案文言之則一切如文解相	天曰言說文字皆解脫相
何則	所以者何
解脫者不內不外不從兩間得	解脫者不內不外不在兩間
而文字亦無內外兩間之得	文字亦不內不外不在兩間
是故賢者無以文字說解脫也	是故舍利弗無離文字說解脫也
所以者何	所以者何
一切諸法皆從等解	一切諸法是解脫相
曰不復以不欲婬怒癡而解乎	舍利弗言不復以離婬怒癡為解脫乎
天曰甚慢者不用是說解	天曰佛為增上慢人說離婬怒癡為解脫耳
如不樂慢婬怒癡者乃以是解	若無增上慢者佛說婬怒癡性即是解脫
舍利弗言	舍利弗言
善哉善哉天女奚得以何為證辯乃如是	善哉善哉天女汝何所得以何為證辯乃如是
曰不我得不為證	天曰我無得無證
故辯如是	故辯如是
若有得有證	若有得有證者
則於自然法律為甚慢矣	即於佛法為增上慢
舍利弗問天汝於三乘為何志求	舍利弗問天汝於三乘為何志求
天曰弟子行者乘弟子法	天曰以聲聞法化眾生故我為聲聞
緣一覺行眼見道意	以因緣法化眾生故我為辟支佛
求大乘者自行大悲	以大悲法化眾生故我為大乘
如入栴檀林者唯嗅栴檀不嗅他香	舍利弗如人入瞻蔔林唯嗅瞻蔔不嗅餘香
如是賢者在佛德香之室者不樂弟子緣一覺香	如是若入此室但聞佛功德之香不樂聞聲聞辟支佛功德香也
若天龍神釋梵四天王得入此室	舍利弗其有釋梵四天王諸天龍鬼神等入此室者
聞斯正士講說法者皆樂佛美德香終不起欲樂香也昔者菩薩發意出家	聞斯上人講說正法皆樂佛功德之香發心而出
十有二年吾止此室不聞弟子緣一覺之雜言但聞殊異菩薩雜語大慈大悲不可思議佛法積要	舍利弗吾止此室十有二年初不聞說聲聞辟支佛法但聞菩薩大慈大悲不可思議諸佛之法
又舍利弗此室有八未曾有自然之法以現正化	舍利弗此室常現八未曾有難得之法
何謂八	何等為八
此室晝夜照以智慧睹佛金光	此室常以金色光照晝夜無異
不以日月所照為樂	不以日月所照為明
是為一未曾有	是為一未曾有難得之法
此室入者在中而止一切無復婬怒癡垢	此室入者不為諸垢之所惱也
是為二未曾有	是為二未曾有難得之法
此室恒有釋梵四天王異剎菩薩來會不休	此室常有釋梵四天王他方菩薩來會不絕
是為三未曾有	是為三未曾有難得之法
此室常聞講說道化六度無極不退之輪法語不廢	此室常說六波羅蜜不退轉法
是為四未曾有	是為四未曾有難得之法
此室天人恒歌正樂	此室常作天人第一之樂
絃出無量法化之聲	絃出無量法化之聲
是為五未曾有	是為五未曾有難得之法
此室其中有四大藏眾寶積滿	此室有四大藏眾寶積滿
周窮濟乏求得無盡	賙窮濟乏求得無盡
是為六未曾有	是為六未曾有難得之法
此室釋迦文	此室釋迦牟尼佛．
阿閦佛寶首樂忻寶月	阿閦佛．寶德．寶炎．寶月．
寶淨	寶嚴．
無量	難勝．
固受	一切利成
師子響	師子響．
彼諸如來等是正士念時說時彼佛即為來	一切利成如是等十方無量諸佛是上人念時即皆為來
來說佛行無不悅懌	廣說諸佛秘要法藏說已還去
是為七未曾有	是為七未曾有難得之法
此室清淨常見諸天名好宮室及一切佛嚴淨之土	此室一切諸天嚴飾宮殿諸佛淨土皆於中現
是為八未曾有自然之法	是為八未曾有難得之法
如是賢者此常見正	舍利弗此室常現八未曾有難得之法
誰已見此當復捨學弟子法乎	誰有見斯不思議事而復樂於聲聞法乎
舍利弗問天汝何以不轉女人身	舍利弗言汝何以不轉女身
天曰滿十二歲始以女人形求而得之	天曰我從十二年來求女人相了不可得
夫女人相猶幻事也	譬如幻師化作幻女若有人問
而云何以轉女人身	若有人問何以不轉女身
舍利弗言觀諸有身皆無所成	舍利弗言不也幻無定相當何所轉
如是賢者一切諸法亦無所成奚為復問	天曰一切諸法亦復如是無有定相云何乃問
何轉女身	不轉女身
於是其天即以神足	即時天女以神通力
立舍利弗令如天像	變舍利弗令如天女
天自化身如舍利弗	天自化身如舍利弗
既現化而問曰	而問言
云何賢者轉為此女像	何以不轉女身
舍利弗以天女像而答曰	舍利弗以天女像而答言
不識吾何以轉成此女像也	我今不知何轉而變為女身
天曰賢者若能轉此女像	天曰舍利弗若能轉此女身
則眾女人身可轉	則一切女人亦當能轉
若其不女于女身亦不見者	如舍利弗非女而現女身
則眾女人雖女身為非女非見也	一切女人亦復如是雖現女身而非女也
又如佛言	是故佛說
一切諸法非女非男	一切諸法非男非女
即時舍利弗身復如故	舍利弗身還復如故
天曰	天問
賢者何緣作此女相	舍利弗女身色相今何所在
曰吾不作非不作	舍利弗言女身色相無在無不在
天曰如是賢者諸法亦非作非不作	天曰一切諸法亦復如是無在無不在
夫不作非不作者佛所說也	夫無在無不在者佛所說也
舍利弗問天汝沒此當於何生	舍利弗問天汝於此沒當生何所
天曰佛化所生吾如彼生	天曰佛化所生吾如彼生
曰如佛化生非沒生也	曰佛化所生非沒生也
天曰眾生猶然亦不見其沒生者也	天曰眾生猶然無沒生也
曰天久如能成無上正真道最正覺乎	舍利弗問天汝久如當得阿耨多羅三藐三菩提
曰久猶凡民之普得法乃吾成最正覺	天曰如舍利弗還為凡夫我乃當成阿耨多羅三藐三菩提
曰云何凡民之普得法者無乃非處乎	舍利弗言我作凡夫無有是處
天曰其為無上最正覺者非有處也	天曰我得阿耨多羅三藐三菩提亦無是處
所以者何	所以者何
佛無所立	菩提無住處
故曰無所於最正覺者	是故無有得者
舍利弗言	舍利弗言
今諸佛最正覺及其已正覺與當正覺者如江河沙皆謂何乎	今諸佛得阿耨多羅三藐三菩提已得當得如恒河沙皆謂何乎
曰此以文數為讀者耳	天曰皆以世俗文字數故說有三世
非謂道有去來今也	非謂菩提有去來今
賢者得道云何	天曰舍利弗汝得阿羅漢道耶
曰所得者為不惑耳	曰無所得故而得
天曰如是賢者吾成佛者亦以為彼未正覺故	天曰諸佛菩薩亦復如是無所得故而得
爾時維摩詰謂賢者舍利弗言	爾時維摩詰語舍利弗
是天已奉事九十二億佛神通之智已解了	是天女已曾供養九十二億佛已能遊戲菩薩神通
所願普具	所願具足
法忍已得已不退轉	得無生忍住不退轉
願行如言所欲能現	以本願故隨意能現教化眾生
維摩詰經如來種品第八	維摩詰所說經佛道品第八
文殊師利問曰	爾時文殊師利問維摩詰言
何謂族姓子菩薩所至到處興有佛法	菩薩云何通達佛道
維摩詰言其來往周旋有智慧興有佛法	維摩詰言若菩薩行於非道是為通達佛道
菩薩來往為之奈何	又問云何菩薩行於非道
其至五無間處	答曰若菩薩行五無間
能使無諍怒	而無惱恚
至地獄處	至于地獄
能使除冥塵	無諸罪垢
至於畜生處	至于畜生
則為除闇昧能使無慢	無有無明憍慢等過
求入餓鬼道	至于餓鬼
一切以福隨次合會	而具足功德
至無智處	行色無色界道
不與同歸能使知道	不以為勝
在怒害處	示行貪欲
為現仁意不害眾生	離諸染著
在憍處	示行瞋恚
為現橋梁合聚度人	於諸眾生無有恚閡
在塵勞處	示行愚癡
為現都淨無有勞穢	而以智慧調伏其心
如在魔道	示入於魔
則能使其覺知所緣	而順佛智慧不隨他教
在弟子道	示入聲聞
所未聞法令人得聞	而為眾生說未聞法
在緣一覺道	示入辟支佛
能行大悲坐而化人	而成就大悲教化眾生
入貧窶中	示入貧窮
則為施以無盡之財	而有寶手功德無盡
入鄙陋中	示入刑殘
為以威相嚴其種姓	而具諸相好以自莊嚴
入異學中	示入下賤
則使世間一切依附	而生佛種姓中具諸功德
遍入諸道	現遍入諸道
一切能為解說正要	而斷其因緣
至泥洹道	現於涅槃
度脫生死如無絕已	而不斷生死
是為菩薩來往周旋	文殊師利菩薩能如是行於非道
所入諸道能有佛法	是為通達佛道
於是維摩詰又問文殊師利	於是維摩詰問文殊師利
何等為如來種	何等為如來種
答曰有身為種	文殊師利言有身為種
無明與恩愛為種	無明有愛為種
婬怒癡為種	貪恚癡為種
四顛倒為種	四顛倒為種
五蓋為種	五蓋為種
六入為種	六入為種
七識住為種	七識處為種
八邪道為種	八邪法為種
九惱為種	九惱處為種
十惡為種	十不善道為種
曰何謂也	曰何謂也
文殊師利言夫虛無無數不能出現住發無上正真道意	答曰若見無為入正位者不能復發阿耨多羅三藐三菩提心
譬如族姓子高原陸土不生青蓮芙蓉蘅華	譬如高原陸地不生蓮華
卑濕污田乃生此華	卑濕淤泥乃生此華
如是不從虛無無數出生佛法	如是見無為法入正位者終不復能生於佛法
塵勞之中乃得眾生而起道意以有道意則生佛法	煩惱泥中乃有眾生起佛法耳
